<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--35</head>
          <docDate when="1995">1995</docDate>
        </div>
      </front>
      <body>
        <div>
          <note n="022145b9">
            Det justerade protokollet beräknas utkomma om 3 veckor
          </note>
          <note n="4a1bcbd1"/>
          <note n="e559a671">
            ________________________________________________________________________
          </note>
          <note n="4a1bcbd1"/>
          <note n="93632cee">
            1 § Justering av protokoll
          </note>
          <note n="3edc77e9">
            Justerades protokollen för den 4, 5 och 6 december.
          </note>
          <note n="9d230f99">
            2 § Meddelande om muntliga frågor till regeringen
          </note>
          <note n="5a0711c6">
            Andre vice talmannen meddelade att torsdagen den 14 december
            kl. 14.30 skulle följande statsråd besvara muntliga frågor:
          </note>
          <note n="665c0b08">
            Statsrådet Jan Nygren, justitieminister Laila Freivalds, kommunikationsminister
            Ines Uusmann, utbildningsminister Carl Tham och arbetsmarknadminister
            Anders Sundström.
          </note>
          <note n="0d50720e">
            3 § Meddelande om information från regeringen
          </note>
          <note n="c7e0cf3b">
            Andre vice talmannen meddelade att tisdagen den
          </note>
          <note n="9724bfa2">
            19 december kl. 11.00 skulle statsminister Ingvar
          </note>
          <note n="50b8b653">
            Carlsson lämna information om Europeiska rådets möte.
          </note>
          <note n="5538a809">
            4 § Meddelande om svar på interpellationer
          </note>
          <note n="ae4bbcf8">
            Till riksdagen hade inkommit följande skrivelser:
          </note>
          <note n="8e234434">
            Interpellation 1995/96:35
          </note>
          <note n="9b4e1faa">
            Till riksdagen
          </note>
          <note n="4d147d02">
            Beträffande interpellation 1995/96:35 av Margareta E Nordenvall
            om Bidragsfusk får jag meddela att jag inte kan besvara denna
            inom fyra veckor.
          </note>
          <note n="2696fb1b">
            Skälet härtill är att interpellanten inte kan ta emot interpellationssvaret
            den dag jag hade planerat att besvara interpellationen, d.v.s.
            måndagen den
          </note>
          <note n="9b963c94">
            11 december 1995.
          </note>
          <note n="c9591682">
            Jag kommer att besvara interpellationen den
          </note>
          <note n="6966adec">
            8 februari 1996 då interpellanten sagt sig kunna ta emot interpellationssvaret
            den dagen.
          </note>
          <note n="7ebe9fed">
            Stockholm den 1 december 1995
          </note>
          <note n="405b1cea">
            Anna Hedborg
          </note>
          <note n="e0890617">
            Interpellation 1995/96:36
          </note>
          <note n="9b4e1faa">
            Till riksdagen
          </note>
          <note n="bd5f87cc">
            Beträffande interpellation 1995/96:36 av Peter
          </note>
          <note n="f36c9c2f">
            Eriksson (mp), Skyddet av ozonskiktet, får jag meddela att jag
            inte kan besvara denna inom fyra veckor.
          </note>
          <note n="198d8dcd">
            Skälet härtill är arbetsanhopning.
          </note>
          <note n="c9591682">
            Jag kommer att besvara interpellationen den
          </note>
          <note n="8f0467e4">
            25 januari 1996.
          </note>
          <note n="ececaa22">
            Stockholm den 30 november 1995
          </note>
          <note n="a2d7befa">
            Anna Lindh
          </note>
          <note n="5231c164">
            Interpellation 1995/96:33
          </note>
          <note n="9b4e1faa">
            Till riksdagen
          </note>
          <note n="c692fe79">
            Beträffande interpellation 1995/96:33 Mervärdesskatteregler av
            Ulla Löfgren (m) får jag meddela att jag inte kan besvara den
            inom föreskrivna fyra veckor.
          </note>
          <note n="76e9c49e">
            Skälet härtill är att vi inte funnit någon debattdag som passar
            interpellanten och mig.
          </note>
          <note n="c9591682">
            Jag kommer att besvara interpellationen den
          </note>
          <note n="f93d2de9">
            1 februari 1996.
          </note>
          <note n="144cc354">
            Stockholm den 4 december 1995
          </note>
          <note n="3f5d73a8">
            Göran Persson
          </note>
          <note n="bc63fcdc">
            Interpellation 1995/96:22
          </note>
          <note n="9b4e1faa">
            Till riksdagen
          </note>
          <note n="6155fea7">
            Beträffande interpellation 1995/96:22 av Gudrun
          </note>
          <note n="0df46183">
            Lindvall, Naturreservatet Torhamns udde och försvarets naturvårdshänsyn,
            får jag meddela att jag inte kan besvara denna inom fyra veckor.
          </note>
          <note n="c75175cb">
            Skälet härtill är att, på grund av arbetsanhopning, en debattdag
            som passar både interpellanten och mig inte har gått att finna
            under denna tidsperiod.
          </note>
          <note n="c9591682">
            Jag kommer att besvara interpellationen den
          </note>
          <note n="8f0467e4">
            25 januari 1996.
          </note>
          <note n="580f17f4">
            Stockholm den 22 november 1995
          </note>
          <note n="7b86e016">
            Thage G Peterson
          </note>
          <note n="ac124022">
            5 § Svar på interpellation 1995/96:25 om häktet i Ängelholm
          </note>
          <note n="5356b728">
            Anf. 1 Justitieminister LAILA
          </note>
          <note n="bc15b05b">
            FREIVALDS (s)
          </note>
          <note n="a2e6e089">
            Fru talman! Maud Ekendahl har frågat mig vilka åtgärder jag är
            beredd att vidta för att minska de totala kostnaderna i stället
            för att öka dem. Frågan är ställd mot bakgrund av att Kriminalvårdsstyrelsen
            har lagt ned häktesfilialen i Ängelholm.
          </note>
          <note n="ad8daf66">
            Häktet i Ängelholm inrättades som en provisorisk häktesavdelning
            i polisens arrestlokaler år 1981.
          </note>
          <note n="c9c78ceb">
            Ängelholmshäktet, som lades ned den 1 oktober i år, hade 15 platser
            och var en filial till Helsingborgshäktet. Enligt Kriminalvårdsstyrelsens
            planering skulle häktet ha lagts ned redan år 1993, i samband
            med att det nya häktet i Malmö var klart. På grund av den mycket
            ansträngda beläggningssituationen vid den tidpunkten fick nedläggningen
            av häktet vänta.
          </note>
          <note n="558126aa">
            Nedläggningen är ett resultat av de bedömningar som Kriminalvårdsstyrelsen
            gjort för att få en effektivare och rationellare verksamhet. Dessa
            bedömningar avser bl.a. beläggningssituationen och behovet av
            häkte i förhållande till klientunderlaget inom området.
          </note>
          <note n="38d8f1be">
            I Malmöregionen finns det flera häkten. Det närmaste häktet från
            Ängelholm finns i Helsingborg, som ligger ca tre mil därifrån.
          </note>
          <note n="53f2ef9d">
            Vidare har regeringen starkt betonat vikten av att humanisera
            kriminalvården. I det sammanhanget vill jag ta upp de synpunkter
            som har lämnats av Europarådets kommitté till förhindrande av
            tortyr och omänsklig eller förnedrande behandling, som har besökt
            Sverige vid två tillfällen under de senaste åren.
          </note>
          <note n="cb7a3de7">
            Den s.k. Tortyrkommittén har i samband med sina besök kritiserat
            vissa förhållanden vid de svenska häktena, framför allt bristen
            på gemensamhetsutrymmen och sysselsättning för de intagna.
          </note>
          <note n="36ea3e61">
            Mot bakgrund av Tortyrkommitténs uttalanden och som ett led i
            regeringens arbete för att humanisera kriminalvården gav regeringen
            i juni i år Kriminalvårdsstyrelsen i uppdrag att redovisa vilka
            åtgärder som bör och kommer att vidtas för att skapa ett bättre
            innehåll i häktesverksamheten. Uppdraget skall redovisas senast
            den 1 juni nästa år. Ett mycket viktigt inslag i en humanare häktesverksamhet
            är att i större utsträckning ge de intagna möjlighet till gemensamhet.
            Ängelholmshäktet, som var inrättat i polisens arrestlokaler, uppfyllde
            inte de krav som bör ställas på ett häkte i de här avseendena
            och hade inte heller sådana utvecklingsmöjligheter.
          </note>
          <note n="aa56af38">
            Det är självfallet så, vilket jag naturligtvis är medveten om,
            att nedläggningen av Ängelholmshäktet medför ökade kostnader och
            andra konsekvenser för de myndigheter som berörs av nedläggningen.
            Regeringens samlade bedömning är dock att nedläggningen av Ängelholmshäktet
            faktiskt innebär en nettovinst för rättsväsendet.
          </note>
          <note n="2d88b1cd">
            Anf. 2 MAUD EKENDAHL (m)
          </note>
          <note n="5b7d004d">
            Fru talman! Jag tackar statsrådet för svaret på min interpellation.
            Anledningen till min interpellation till justitieministern är
            att Ängelholms polismyndighet har hamnat i en mycket besvärlig
            situation när Kriminalvårdsstyrelsen har lagt ned häktet.
          </note>
          <note n="2414955a">
            Statsrådet påpekar att nedläggningen är ett resultat av de bedömningar
            som Kriminalvårdsstyrelsen gjort för att få en effektivare och
            rationellare verksamhet.
          </note>
          <note n="d09e5b46">
            Det är riktigt, men då skall häktesplatserna också, som var sagt,
            överflyttas till ett nytt häkte i Helsingborg. Någon nybyggnad
            i Helsingborg blev dock inte aktuell, och det är därför som jag
            har framställt min interpellation.
          </note>
          <note n="b8625d73">
            Jag vill informera justitieministern om att man sedan den 1 oktober
            och fram till den 6 december i år, under 53 arbetsdagar, inte
            har kunnat utnyttja Helsingborgshäktet en enda gång. I stället
            har man tvingats att köra till Kristianstad, 20 mil tur och retur,
            och till Trelleborg, 25 mil tur och retur. Detta har medfört en
            tidsåtgång om 111 timmar för resor mellan polishus och häkten
            på endast dessa 53 dagar.
          </note>
          <note n="0ce1ab71">
            I 60 % av fallen har två kriminalpolismän deltagit i resorna,
            eftersom det ofta har varit fråga om komplicerade utredningar
            med mycket beslagtaget gods, många gärningsmän och många förhör.
            Det är beklagligt att behöva konstatera att utredarna numera i
            stor utsträckning fungerar som chaufförer i stället för utföra
            sina ordinarie arbetsuppgifter. Jag hoppas justitieministern kan
            instämma i detta konstaterande.
          </note>
          <note n="cd5c7101">
            Jag vill påstå att nordvästra Skåne har blivit styvmoderligt
            behandlat av kriminalvården. Kriminalvårdens häktesorganisation
            måste betecknas som en stödresurs för polisen, men så kan man
            inte känna att den fungerar i dag. Självklart vore det allra bäst
            om
          </note>
          <note n="4e55c2dd">
            Ängelholm fick tillbaka sina 18 häktesplatser. Situationen i
            Nordvästra Skånes polisdistrikt kommer nämligen i längden att
            bli helt ohållbar.
          </note>
          <note n="3750def1">
            Jag har respekt för att besparingar måste ske, men då är det
            viktigt att det görs en totalbesparing och inte en besparing inom
            en statlig verksamhet medan den andra blir lidande.
          </note>
          <note n="a44e2998">
            Anser justitieministern inte att det vore en god idé
          </note>
          <note n="c4059225">
            att satsa på ett nytt häkte i Helsingborg, ett häkte som uppfyller
            Europarådets kommittés rekommendationer vad gäller humanisering
            av kriminalvården?
          </note>
          <note n="03885e82">
            Anf. 3 Justitieminister LAILA
          </note>
          <note n="bc15b05b">
            FREIVALDS (s)
          </note>
          <note n="900cf333">
            Fru talman! Jag noter med tillfredsställelse att också interpellanten
            inser att häktet i Ängelholm inte är utvecklingsbart. Det finns
            inga förutsättningar för att i arrestlokalerna skapa ett häkte
            som motsvarar de krav som vi måste ställa på häkten. Det som vi
            måste se på är naturligtvis häktessituationen i regionen.
          </note>
          <note n="17393b97">
            Man kan mycket väl tänka sig en utveckling i
          </note>
          <note n="887d36f5">
            Helsingborg, om situationen är sådan att vi behöver flera häktesplatser
            där. Jag ställer mig i och för sig tvivlande till detta.
          </note>
          <note n="aa01b24a">
            Mot bakgrund av att området i sig har flera häkten måste vi se
            på hur beläggningssituationen är totalt i regionen. Malmö, som
            har det största häktet, ligger enbart 8 mil från Ängelholm. Det
            är ett mycket stort häkte. Det finns flera häkten som ligger inom
            rimligt avstånd. Därför måste denna fråga naturligtvis ses utifrån
            hela regionens förutsättningar och behov.
          </note>
          <note n="df43dc2d">
            Avslutningsvis vill jag understryka att det är frågan om en ganska
            omfattande totalbesparing. Även om det innebär att kostnader ökar
            på annat håll, vilket ofta sker när man förändrar en organisation
            och dess arbetssätt, är det viktiga naturligtvis ändå att slutresultatet
            innebär en bättre, effektivare och billigare verksamhet. Det är
            det frågan om i detta fall.
          </note>
          <note n="6e572e3b">
            Anf. 4 MAUD EKENDAHL (m)
          </note>
          <note n="0b43c4c9">
            Fru talman! Tyvärr kan jag inte hålla med justitieministern om
            att det blir effektivare. Det blir effektivare inom kriminalvården,
            men inte inom polismyndigheten. Jag har påpekat problemet med
            de långa transportvägarna. Justitieministern säger att det är
            8 mil till Malmö, men man skall också åka tillbaka till Ängelholm.
            Då blir det 16 mil. Det är inte bara att åka ned med en person
            och sätta vederbörande i häktet. Man måste arbeta med sina förhandlingar,
            och allt stöldgods skall visas för den häktade m.m. Det är det
            som gör att utredarna upplever det så tungt och besvärligt. Så
            mycket tid går åt just till att transportera och vara chaufför,
            i stället för att arbeta med det man skall göra.
          </note>
          <note n="4a3b3e16">
            Jag skulle vilja ta upp en annan sak. Det gäller att rättssäkerheten
            äventyras. I och med de långa transporterna på vägarna fördröjs
            utredningarna. Är det flera inblandade kommer dessa att vara i
            frihet längre tid. Det medför att man får ett betydligt sämre
            underlag för utredningarna och att det är svårare att få fatt
            på de andra inblandade.
          </note>
          <note n="72fab52e">
            Anf. 5 Justitieminister LAILA
          </note>
          <note n="bc15b05b">
            FREIVALDS (s)
          </note>
          <note n="48e43d3d">
            Fru talman! När det gäller hur man har organiserat häktesverksamhet
            och polisverksamhet ser det väldigt olika ut i vårt land beroende
            på de geografiska förhållandena. Om det faktum att man behöver
            åka 3 eller 8
          </note>
          <note n="6c0c3fde">
            mil för att häktet ligger på det avståndet från polisverksamheten
            skulle vara ett hot mot rättssäkerheten, skulle rättssäkerheten
            vara i fara i stora delar av vårt land. Men det är givetvis inte
            fallet.
          </note>
          <note n="18c0b98d">
            Anf. 6 MAUD EKENDAHL (m)
          </note>
          <note n="90eb114b">
            Fru talman! Jag förstår att justitieministern inte vill förstå
            deras problem. Det är inte bara att åka fram och tillbaka. Jag
            har tidigare sagt att det handlar om så mycket mera. Det är inte
            bara en resa på 16 mil tur och retur till Helsingborg eller på
            25 mil tur och retur till Trelleborg. En gång, när man inte hade
            plats, var det tal om att åka till Gotland.
          </note>
          <note n="9b1097ab">
            Vad jag är glad över, justitieministern, är att vi är överens
            om att vi kan se fram emot att man moderniserar och bygger ett
            nytt häkte i Helsingborg, där man är i behov av det. Jag hoppas
            att det kommer att bli av. Jag kommer nogsamt att följa denna
            fråga framöver.
          </note>
          <note n="5f216cbc">
            Överläggningen var härmed avslutad.
          </note>
          <note n="c8259295">
            6 § Svar på interpellation 1995/96:32 om polisregisterlagen
          </note>
          <note n="63093036">
            Anf. 7 Justitieminister LAILA
          </note>
          <note n="bc15b05b">
            FREIVALDS (s)
          </note>
          <note n="3e2cfcc3">
            Fru talman! Yvonne Ruwaida har frågat mig bl.a.
          </note>
          <note n="ad313b27">
            om jag avser att verka för att bestämmelserna om sekretess för
            uppgifter i polisregister ses över.
          </note>
          <note n="21648c8d">
            Enligt sekretesslagen (1980:100) gäller absolut sekretess för
            uppgifter i polisregister (7 kap. 17 §).
          </note>
          <note n="5142fe10">
            Som jag sade i riksdagen den 7 november i år gäller inte sekretesslagens
            bestämmelser om dispens i dessa fall. I stället är det polisregisterlagen
            (1965:94) som skall tillämpas när en fråga om utlämnande av sådana
            uppgifter skall avgöras. Avgörandet ligger då hos
          </note>
          <note n="0d8ed09f">
            Rikspolisstyrelsen och domstolarna.
          </note>
          <note n="47b8c95d">
            Som Yvonne Ruwaida själv har nämnt i sin interpellation får uppgifter
            i polisregister enligt gällande ordning lämnas ut för en vetenskaplig
            eller därmed jämförlig undersökning om det inte finns någon risk
            för att uppgifterna missbrukas till men för någon enskild. I rättspraxis
            har höga krav ställts för vad som skall anses vara vetenskaplig
            eller därmed jämförlig undersökning.
          </note>
          <note n="d604d702">
            Det är av största intresse att möjligheterna till historisk forskning
            inte är mer begränsade än vad som är absolut nödvändigt. Detta
            måste gälla också när forskningen kräver tillgång till handlingar
            som finns hos Säkerhetspolisen.
          </note>
          <note n="e34a725d">
            För att göra det möjligt att i större utsträckning än i dag lämna
            ut historiskt material hos Säkerhetspolisen krävs emellertid författningsändringar.
            Det pågår därför för närvarande inom Justitiedepartementet en
            översyn av de gällande författningarna. En första ändring som
            medför ökade möjligheter att ta del av historiskt material bör
            kunna träda i kraft under nästa år. Härutöver kommer en mer genomgripande
            översyn av hela det tillämpliga regelsystemet att genomföras.
            Vad som kommer att ses över i det sammanhanget är bl.a. bestämmelserna
            om sekretessens varaktighet i tiden samt reglerna om arkivering
            och gallring.
          </note>
          <note n="6ef80ab6">
            Anf. 8 YVONNE RUWAIDA (mp)
          </note>
          <note n="839abb4e">
            Fru talman! Jag får tacka justitieministern för svaret. Jag är
            glad över att justitieministern tycker att det är av största intresse
            att möjligheterna till historisk forskning inte skall vara mer
            begränsade än vad som absolut är nödvändigt. Jag önskar däremot
            att man kunde gå ännu längre och som i andra länder faktiskt öppna
            arkiven helt - inte bara för den mest nödvändiga historiska forskningen.
          </note>
          <note n="cdb36e45">
            Jag har talat med en källa på säpo. Enligt denna har man kollat
            på om handlingarna är registrerade enligt polisregisterlagen när
            Rikspolisstyrelsen har tittat på en begäran om att få ut handlingar
            från säpos arkiv. Har det varit så har det rått absolut sekretess
            utan att man har gått in och tittat på handlingarna och gjort
            en materiell bedömning. Enligt min källa på säpo går det enligt
            polisregisterlagen och den praxis som finns i dag inte att lämna
            ut någon information, oavsett vad handlingarna innehåller och
            oavsett om det finns risk för att uppgifterna kan missbrukas.
          </note>
          <note n="318955cc">
            Skall praxisen vara sådan att man bara säger nej rakt av?
          </note>
          <note n="f55a69a5">
            Den tillämpning som Regeringsrätten och kammarrätten gör har
            blivit mycket snäv. Den innebär att man bara kan ta del av material
            från säpoarkiven om man är inskriven som forskare på en institution.
          </note>
          <note n="4a9029ef">
            Tycker justitieministern att det är lämpligt att tilllämpningen
            är så snäv, eller borde tillämpningen bli mindre strikt, så att
            åtminstone personer som Pär-
          </note>
          <note n="fca694c9">
            Arne Jigenius kan ta del av säpos historiska material?
          </note>
          <note n="26956840">
            Jag hoppas att översynen kommer att leda till att man kommer
            att öppna arkiven med uppgifter från andra världskriget helt,
            som man t.ex. har gjort i Finland.
          </note>
          <note n="3d79b44c">
            Det har kommit fram uppgifter - hur sanna de är vet vi inte -
            som tyder på att svenska säpo, tyska
          </note>
          <note n="12553bc4">
            Gestapo och även finska hemliga polisen Valpo har samarbetat.
            Är det verkligen rimligt att den verksamhet som säpo har sysslat
            med under andra världskriget skall hemlighållas?
          </note>
          <note n="24b4a7c2">
            Justitieministern ger inget konkret svar på frågan om man kommer
            att öppna arkiven just när det gäller uppgifterna om Willy Brandt
            och Torgny Segerstedt.
          </note>
          <note n="97746532">
            Jag skulle gärna vilja ha ett direkt svar på det och på frågan
            hur lång tid det kommer att ta.
          </note>
          <note n="7c95708b">
            Justitieministern har i en intervju sagt att det är viktigt att
            arkiven inte förstörs. Vem, om inte den som innehar arkiven, dvs.
            säpo, skulle kunna förstöra dem?
          </note>
          <note n="fbf42ff8">
            Borde man inte agera väldigt snabbt i stället för att invänta
            olika utredningar om justitieministern misstänker att säpo skulle
            kunna förhindra pinsamma avslöjanden genom att t.ex. bränna upp
            gamla arkiv?
          </note>
          <note n="06b9fe6f">
            Jag vill avslutningsvis säga något som jag sade i förra debatten.
            Offentlighet är grunden för en god demokrati. Det är det som ger
            garantier mot maktmissbruk. Det är det som ger kännedom om misstag
            i vår historia som gör att vi kan rannsaka oss själva och ändra
            strukturer så att vi aldrig behöver göra om gamla misstag. Det
            är därför detta är så oerhört viktigt.
          </note>
          <note n="2ee148ea">
            Anf. 9 Justitieminister LAILA
          </note>
          <note n="bc15b05b">
            FREIVALDS (s)
          </note>
          <note n="5ffe2c39">
            Fru talman! Jag tänker givetvis inte kommentera vare sig myndigheters
            eller domstolars handläggning av ärenden enligt gällande lagstiftning.
            Det jag gör nu är att se till att regeringen får möjlighet att
            när man bedömer det möjligt även lämna ut handlingar som styrs
            av polisregisterlagen. Det är en åtgärd som vi som jag tidigare
            har sagt genomför så fort det över huvud taget är möjligt. Jag
            kan tala om att vi redan i dag har den departementspromemoria
            klar som skall ligga till grund för det förslag till riksdagen
            som kommer efter nyår.
          </note>
          <note n="d0c0a66e">
            När det gäller systemet över huvud taget förstår jag inte riktigt
            Yvonne Ruwaidas fråga om att reagera snabbt och inte invänta utredningar.
            Det finns ingen möjlighet att förändra ett regelverk utan att
            utreda frågan först. Det gör vi givetvis så snabbt som det är
            möjligt.
          </note>
          <note n="6293cd5d">
            Anf. 10 YVONNE RUWAIDA (mp)
          </note>
          <note n="8c80928f">
            Fru talman! Justitieministern! Det är bra att man kommer med
            ett nytt förslag om systemet när det gäller polisregisterlagen.
            Det är väldigt välkommet.
          </note>
          <note n="3e91cb40">
            Det har justitieministern sagt tidigare.
          </note>
          <note n="1bd97f12">
            Det jag undrar i dag, och det jag önskar att jag kunde få svar
            på, är om regeringen kommer att ingripa och säga att man vill
            offentliggöra material när det gäller Torgny Segerstedt och Willy
            Brandt.
          </note>
          <note n="d6235808">
            Det kanske är en åtgärd som regeringen skulle kunna ta till.
            Hur länge skall vi i annat fall vänta? Är det tills regeringen
            har lämnat en proposition till riksdagen? När skall den komma?
            Det kommer åtminstone att dröja ytterligare ett par månader eller
            ett halvår.
          </note>
          <note n="abe5665b">
            Anf. 11 Justitieminister LAILA
          </note>
          <note n="bc15b05b">
            FREIVALDS (s)
          </note>
          <note n="a1d1951f">
            Fru talman! Jag måste återigen erinra om att regeringen enligt
            gällande rätt inte kan ta del av dessa ärenden. Den lagändring
            som vi snabbt genomför i början på nästa år skall ge regeringen
            möjlighet att ta del av ärendena. Då kan jag svara på Yvonne Ruwaidas
            fråga. Det är omöjligt för mig att i dag svara på den frågan.
          </note>
          <note n="5f216cbc">
            Överläggningen var härmed avslutad.
          </note>
          <note n="9ba9358e">
            7 § Svar på interpellation 1995/96:37 om förbud mot politiska
            symboler, m.m.
          </note>
          <note n="b2d5e22c">
            Anf. 12 Justitieminister LAILA
          </note>
          <note n="bc15b05b">
            FREIVALDS (s)
          </note>
          <note n="381510ad">
            Sten Andersson har tagit upp olika aspekter på förbud mot nazistiska
            symboler. Han har frågat mig vilka åtgärder jag är beredd att
            vidta för att erkänt demokratiska partier inte skall drabbas av
            ett förbud mot att bära politiska symboler. Han har vidare frågat
            vilka åtgärder jag är beredd att vidta för att motverka framväxten
            av antidemokratiska värderingar.
          </note>
          <note n="50a6c5cc">
            Jag behandlar till en början frågan om hur antidemokratiska värderingar
            skall motverkas. Som Sten
          </note>
          <note n="805fb70f">
            Andersson själv framhåller måste kampen mot nazismen och andra
            våldsideologier fortsätta. Enligt min mening är det ingen tvekan
            om att kampen mot nazismen går hand i hand med kampen mot rasism
            och intolerans. Denna måste vara långsiktig och bedrivas inom
            alla samhällsområden. Här har skolan en central roll, men det
            är också glädjande att sådant arbete bedrivs även inom bl.a. myndigheter,
            kommuner, arbetslivet, trossamfunden och idrottsrörelsen. På senare
            tid har jag i riksdagen vid flera tillfällen närmare utvecklat
            min syn på frågor av detta slag. Låt mig i detta sammanhang åter
            slå fast att det råder en i det närmaste total enighet om att
            rasism och liknande intolerans är oförenlig med de värderingar
            och normer som råder i vårt samhälle och att alla uttryck för
            rasism och diskriminering bör bekämpas med kraft.
          </note>
          <note n="887345ae">
            Till skillnad från Sten Andersson tror jag inte att anledningen
            till att vi i Sverige har lyckats minimera antalet anhängare till
            den nazistiska ideologin är att vi i stort sett helt har nonchalerat
            dem. Jag är tvärtom fullt övertygad om att vi alla måste reagera
            på varje yttring av rasism och intolerans och visa att sådana
            tendenser inte är acceptabla i ett demokratiskt samhälle. För
            att vidmakthålla ett demokratiskt samhälle krävs det alltid ett
            aktivt försvar för grundläggande värden som tolerans och humanitet
            samt respekt för människovärdet.
          </note>
          <note n="5f8b782d">
            När det gäller Sten Anderssons fråga om förbud mot att bära politiska
            symboler vill jag till en början framhålla att det är positivt
            att ökad uppmärksamhet nu riktas mot brottslighet med rasistiska
            eller nazistiska förtecken. Det finns självfallet ett starkt intresse
            av att de lagar vi har på området tillämpas effektivt.
          </note>
          <note n="5cf329a9">
            Exempelvis är det en viktig uppgift för polisen att även i samband
            med demonstrationer ingripa mot rasistisk och liknande brottslighet.
          </note>
          <note n="f9d180fb">
            På senare tid har ingripanden skett under åberopande av lagen
            om förbud mot politiska uniformer.
          </note>
          <note n="680cd2b9">
            Förbudet, som funnits sedan år 1933, innebär att den som bär
            uniform eller liknande klädedräkt, som tjänar att utmärka bärarens
            politiska meningsriktning skall straffas med böter och att det
            som olovligen burits skall förklaras förverkat. Förbudet avser
            också uniformsdel, armbindel eller annat därmed jämförligt i ögonen
            fallande kännetecken.
          </note>
          <note n="b466e4f6">
            Förbudet mot politiska uniformer tillkom för att stävja den fara
            för den allmänna ordningen som uniformeringen bland extremiströrelse
            under 1930-talet medförde. Förbudet har i princip inte tillämpats
            under lång tid. I dag är samhällsförhållandena helt andra än de
            var på 1930-talet. Påtagliga förändringar har sålunda skett bl.a.
            när det gäller formerna för att föra fram olika politiska budskap.
            Reklaminspirerade företeelser såsom exempelvis klädesplagg med
            partisymboler var okända när förbudet tillkom. Det är självfallet
            inte godtagbart om allmänt accepterade former för politisk påverkan
            formellt är kriminaliserade.
          </note>
          <note n="8d48386a">
            Också lagstiftningen har förändrats. Så gott som alla uttryck
            för rasism och rasistisk verksamhet är numera kriminaliserade,
            bl.a. genom bestämmelsen om straff för hets mot folkgrupp.
          </note>
          <note n="20582f67">
            Jag har mot denna bakgrund nyligen tagit initiativ till en översyn
            av lagen om förbud mot politiska uniformer. Det är självfallet
            ännu för tidigt att säga vad översynen kan komma att mynna ut
            i. Av betydelse härför är exempelvis utfallet av de rättsliga
            prövningar som nu pågår av olika förfaranden med anknytning till
            rasism eller nazism. Vid översynen måste beaktas att det också
            på senare tid, bl.a. vid demonstrationer, har förekommit starkt
            provocerande nazistiska symboler. Ett öppet bärande av sådana
            symboler kan enligt min mening inte accepteras. En rimlig utgångspunkt
            bör emellertid vara att lagstiftningen på området inte bör ta
            sikte på den uniforma klädseln som sådan eller medge generella
            ingrepp mot kännetecken som endast utmärker bärarens politiska
            meningsriktning.
          </note>
          <note n="36e03f83">
            Nazismen står för ett rasistiskt budskap som kan utgöra hets
            mot folkgrupp om det sprids. Enligt bestämmelsen om hets mot folkgrupp,
            16. kap. 8 §
          </note>
          <note n="40ad475b">
            brottsbalken, är det sålunda straffbart att i uttalande eller
            annat meddelande som sprids hota eller uttrycka missaktning för
            folkgrupp eller annan sådan grupp av personer med anspelning på
            ras, hudfärg, nationellt eller etniskt ursprung eller trosbekännelse.
            Det är enligt bestämmelsen straffbart såväl att själv göra ett
            uttalande som att sprida någon annans rasistiska uttalanden. Bestämmelsen
            omfattar inte endast muntlig och skriftlig framställning utan
            även t.ex. framställning i bild som inte kan anses som skrift
            samt åtbörder.
          </note>
          <note n="9b080930">
            Hakkors och andra starkt provocerande nazistiska symboler förmedlar
            ett rasistiskt budskap. En möjlighet som skall studeras vid översynen
            är därför att åstadkomma den nödvändiga moderniseringen av lagstiftningen
            på området inom ramen för bestämmelsen om straff för hets mot
            folkgrupp.
          </note>
          <note n="3123a2d7">
            Anf. 13 STEN ANDERSSON (m)
          </note>
          <note n="02667602">
            Fru talman! Jag tackar för svaret. Skälet till att jag skrev
            interpellationen är att det har börjat dyka upp uppgifter om att
            regeringen undersöker möjligheterna att lagstifta mot politiska
            symboler. Om man får en sådan lag kommer man att hamna i enorma
            gränsdragningsproblem.
          </note>
          <note n="1988c7b9">
            I t.ex. mitt eget parti, Moderaterna, som har 25-
          </note>
          <note n="c13624ea">
            30 % av svenska folket bakom sig, finns en rikhaltig flora av
            olika symboler. Om man angriper en symbol är jag rädd för att
            det dess värre bara blir en symbolhandling. Statsrådet inser mycket
            väl detta. Hon säger: "En rimlig utgångspunkt bör emellertid vara
            att lagstiftningen på området inte bör ta sikte på den uniforma
            klädseln som sådan eller medge generella ingrepp mot kännetecken
            som endast utmärker bärarens politiska meningsriktning".
          </note>
          <note n="f8b9750f">
            Fru talman! Detta är tvärtemot vad som står i dagens lag. Skulle
            det bli en fällande dom i Göteborg, där det nu ligger ett åtal
            för prövning, kan i varje fall i teorin dagens etablerade partier
            vara litet illa ute.
          </note>
          <note n="3d2b1607">
            Tillbaka till frågan om nazismen och rasismen.
          </note>
          <note n="ddddb52b">
            Jag skall inte för ett ögonblick försvara denna vedervärdiga
            ideologi. Det vore det sista jag stod för. Men jag noterar ändå
            att det våldet bara är en bråkdel av det våld som allmänheten
            i dag utsätts för. Skulle man ta bort de våldsdåd som utförs av
            nazister är de så pass få att det inte ens en gång skulle märkas
            i statistiken. Jag vill också påstå att de enskilda nazisterna,
            som enskilda individer, är harmlösa. De är ofarliga.
          </note>
          <note n="24593468">
            Men ledda av kvalificerade ledare har det visat sig att de i
            skock är livsfarliga.
          </note>
          <note n="07256470">
            Fru talman! Med risk att komma med i deras katalog över människor
            som skall brännmärkas vill jag ändå säga detta. När jag ser personer
            på TV som knappt har fått de fysiska möjligheterna att anlägga
            en
          </note>
          <note n="0d962429">
            Hitlermustasch står och skriker Sieg Heil!, kan jag bara konstatera
            att de befinner sig längre från professor Einstein än vad amöban
            gör. De är ärthjärnor och ingenting annat.
          </note>
          <note n="a0863b35">
            Varför har då detta fenomen inträffat, som trots allt är så begränsat?
            Det beror på att många människor i dag, och framför allt ungdomar,
            har drabbats av arbetslöshet. De har ingen framtidstro. De känner
            en enorm rotlöshet, och de känner sig allmänt misslyckade och
            icke accepterade av samhället.
          </note>
          <note n="a955b7c4">
            Det finns många skäl till detta. Ett skäl är definitivt den asylpolitik
            som Sverige har bedrivit under flera år och som nu har fått den
            effekten att vissa grupper skall positivt särbehandlas.
          </note>
          <note n="5986a93a">
            Jag tycker att det är korrekt att kritisera de beslut vi fattar
            här i riksdagen, men jag kommer aldrig att ställa upp på att man
            kritiserar en enskild flykting eller flyktingkollektivet. Om man
            skall kritisera den svenska asylpolitiken - och det kan man göra
            - skall kritiken riktas hitåt och aldrig mot en enskild flykting.
          </note>
          <note n="2acc45ea">
            Vi är faktiskt alla lika. De är politikerna som skall kritiseras
            och inga andra.
          </note>
          <note n="ce80c1fc">
            Vad skall man då göra? Det finns många förslag.
          </note>
          <note n="5fdfa77e">
            Statsrådet tar upp en del i sitt svar. Visst är det bra med information,
            men jag tror, om jag skall se krasst ekonomiskt på det, att om
            vi inte får en positiv ekonomisk utveckling i det här landet lär
            problemen bestå under lång tid.
          </note>
          <note n="57d3b29a">
            Statsrådet anser att jag har fel när jag säger att medierna har
            fokuserat för mycket på detta. Jag tror inte det. Nu är det inte
            så att medlemmar i VAM eller nazister förekommer ofta i medierna,
            men de förekommer som objekt i olika debattprogram i en omfattning
            som de absolut icke är värda. Under 40 år har vi nonchalerat dem.
            De har blivit sekter. Nu finns det risk att många tycker att det
            är en fascinerande verksamhet och dras till den genom att det
            finns ett spänningsmoment.
          </note>
          <note n="b747c55c">
            Ett fel som jag också tycker att medierna gör är att när man
            misstänker att brott är begångna med rasistisk bakgrund slår man
            upp det mycket stort. När det sedan kommer fram att det var ett
            vanligt brott blir det bara några få rader eller inga alls. Då
            frågar folk sig vad som egentligen är sant. Jag tycker att medierna
            har ett stort ansvar här.
          </note>
          <note n="13fe5429">
            Fru talman! Till sist skulle jag vilja fråga statsrådet: Anser
            statsrådet att det är någon skillnad på att bli utsatt för brott
            beroende på ras, religion eller åsikter?
          </note>
          <note n="c5431091">
            Tänker statsrådet även förbjuda bärandet av hammaren och skäran?
            I den ideologins namn har det faktiskt skett fruktansvärda tragedier.
          </note>
          <note n="99579c55">
            Anf. 14 Justitieminister LAILA
          </note>
          <note n="bc15b05b">
            FREIVALDS (s)
          </note>
          <note n="22076740">
            Fru talman! I lagstiftningen har vi angett att vissa brott som
            begås med bl.a. rasistiska förtecken skall anses vara grövre brott.
            I den lagstiftningen finns preciserat hur vi ser på ett brott
            som har särskilda motiv för sig.
          </note>
          <note n="219152b2">
            Jag anser att man måste utreda frågan om vilka symboler som skall
            kunna förbjudas enligt den nya lagstiftningen. Det gäller vilka
            kriterier som skall läggas till grund för möjligheterna till beslut.
            Som jag sade i mitt svar menar jag att det inte kan bli frågan
            om ett generellt förbud mot politiska symboler. Det är andra kriterier
            som måste till. Låt en utredning komma med ett förslag om vilka
            de skall vara!
          </note>
          <note n="a3725ecb">
            Anf. 15 STEN ANDERSSON (m)
          </note>
          <note n="6c75059f">
            Fru talman! Jag är tacksam även för det här svaret.
          </note>
          <note n="fa97976d">
            Det visar att statsrådet inser att detta kan innebära enorma
            gränsdragningsproblem. Jag tror att det är bättre att vi får den
            insikten här i Sverige att den som bär en nazistisk symbol bör
            nonchaleras eller behandlas som pestsmittad. Om vi får den insikten
            kommer det inte att vara så attraktivt att söka sig till dessa
            extrema organisationer.
          </note>
          <note n="046e5a6c">
            Jag ställde några frågor till statsrådet som hon definitivt inte
            svarade på. Nazismen har åstadkommit enorma tragedier. Det är
            vi alla överens om. Det är en av de mest människofientliga ideologier
            som någonsin har existerat.
          </note>
          <note n="580cf8ba">
            Men, fru talman, under 30-talet i dåvarande Sovjetunionen skedde
            massakrer på människor på grund av deras åsikter och inte på grund
            av deras ras eller religion. Det antal människor som då avdagatogs
            var dess värre än större än de som nazisterna massakrerade.
          </note>
          <note n="23d23c9f">
            Fru talman! Fru statsråd! Fortfarande finns det, om än bara i
            mindre form, partier eller sekter kvar i
          </note>
          <note n="6ed9000c">
            Sverige som rosar det system som Stalin och Lenin byggde upp
            i det gamla Sovjetunionen. Vad anser statsrådet om att man med
            en symbol visar att man tillhör en organisation som kanske har
            som politiskt mål att införa det stalinistiska systemet i Sverige?
            Bör det också ingå i den flora av politiska åsikter som bör förbjudas?
          </note>
          <note n="2b372b01">
            Anf. 16 Justitieminister LAILA
          </note>
          <note n="bc15b05b">
            FREIVALDS (s)
          </note>
          <note n="8dd445c1">
            Fru talman! Jag tänker inte diskutera vilken ändring av förbudet
            mot politiska uniformer som vi bör inrikta oss på. Jag vill bara
            markera att det finns ett behov av att föra vidare den lagstiftning
            vi har mot att människor blir utsatta för kränkningar på grund
            av ras, hudfärg, nationalitet, etniskt ursprung eller trosbekännelse.
            Det är inom den ramen som jag anser att vi skall se till att den
            lagstiftning som vi har blir så heltäckande som möjligt för att
            vi skall komma åt den typen av beteenden som innebär ett angrepp
            på och en kränkning av människor.
          </note>
          <note n="9807aae7">
            Anf. 17 STEN ANDERSSON (m)
          </note>
          <note n="09c9c325">
            Fru talman! Om man blir medlem i en organisation som kan kännetecknas
            av någon av de egenskaper som statsrådet räknade upp skulle man
            hamna under den här lagen och riskera att bli fälld.
          </note>
          <note n="9d2685aa">
            Men frågan om den som blir förföljd för sina åsikter svarar inte
            statsrådet på. Det kan vara ett parti, en grupp eller en sekt
            som har en politik som i extremfallet vill ta död på personer
            som inte sympatiserar med en viss åsikt. Det innebär att de enskilda
            partier - som dess bättre är små i Sverige i dag - som har Stalins
            gamla Sovjetunionen, som mördade drygt
          </note>
          <note n="972b23ab">
            30 miljoner människor under 30-talet, som sitt politiska ideal
            enligt statsrådet inte lär omfattas av den här lagstiftningen.
            De kommer opåtalat och utan att poliser och åklagare kan angripa
            att få fortsätta med sin verksamhet.
          </note>
          <note n="79db82a1">
            Fru talman! Som avslutning måste jag säga att jag inte helt inser
            konsekvensen i statsrådets uttalanden.
          </note>
          <note n="5f216cbc">
            Överläggningen var härmed avslutad.
          </note>
          <note n="647c00a7">
            8 § Svar på fråga 1995/96:31 om föräldrautbildning
          </note>
          <note n="05ceea5d">
            Anf. 18 Statsrådet ANNA HEDBORG (s)
          </note>
          <note n="eba1797f">
            Fru talman! Kerstin Warnerbring har frågat socialministern om
            vilka åtgärder regeringen vidtar med anledning av riksdagens tillkännagivande
            rörande föräldrautbildning. Arbetet inom regeringen är så fördelat
            att det är jag som skall besvara frågan.
          </note>
          <note n="711b5bb7">
            Föräldrautbildning bedrivs framför allt i landstingen i anslutning
            till arbetet på mödravårdscentralerna. Också på barnavårdscentralerna
            ges viss föräldrautbildning. Inriktningen på verksamheten liksom
            täckningsgraden varierar mellan landstingen.
          </note>
          <note n="a5bf133a">
            Vissa studieförbund har föräldrakurser, och inom barnomsorgen
            och skolan finns olika former av föräldraverksamhet.
          </note>
          <note n="c20365e4">
            Någon lagstiftning som reglerar verksamheten finns inte. Verksamheten
            beror i stället på lokala beslut.
          </note>
          <note n="119e7570">
            I början av 1980-talet arbetade en statlig utredning
          </note>
          <note n="6d70c865">
            - Barnomsorgsgruppen - med frågan om föräldrautbildning. Utredningen
            beskrev hur en föräldrautbildning kunde organiseras. Den skisserade
            också innehåll och arbetsmetoder. Med ledning av utredningens
            betänkanden byggdes föräldrautbildning upp i praktiskt taget alla
            landsting.
          </note>
          <note n="a6558621">
            På senare år har medvetenheten ökat om att de blivande pappornas
            situation behöver uppmärksammas särskilt inom ramen för föräldrautbildningen.
          </note>
          <note n="357e4d03">
            Sedan våren 1994 genomför därför Socialdepartementet i samverkan
            med Landstingsförbundet försöksverksamhet med att bilda särskilda
            pappagrupper.
          </note>
          <note n="74775b69">
            Syftet är att stärka männen i rollen som blivande eller nybliven
            pappa. På sikt är målet att alla mödravårdscentraler skall kunna
            erbjuda blivande pappor möjlighet att delta i en pappagrupp.
          </note>
          <note n="2bcc147a">
            Det har nu gått så lång tid sedan föräldrautbildningen senast
            utreddes att det åter finns anledning att uppmärksamma frågan.
            I enlighet med riksdagens önskemål kommer regeringen inom kort
            att ge ett uppdrag angående föräldrautbildningen. Det gäller att
            pröva hur föräldrautbildningen kan stödjas och utvecklas; hur
            metoderna kan göras bättre och hur berörda personalgrupper kan
            utbildas så att de kan hjälpa föräldrarna på ett bra sätt. I uppdraget
            bör också ligga att lyfta fram goda exempel och sprida kunskaper
            till nytta för den lokala verksamheten.
          </note>
          <note n="43d84f9d">
            Sammanfattningsvis vill jag svara interpellanten att ett uppdrag
            om föräldrautbildning förbereds inom
          </note>
          <note n="a530c810">
            Socialdepartementet. Formerna för uppdraget är ännu inte klara.
          </note>
          <note n="a80e4e05">
            Anf. 19 KERSTIN WARNERBRING (c)
          </note>
          <note n="0121b3a7">
            Fru talman! Först ber jag att få tacka statsrådet
          </note>
          <note n="72d253ca">
            Hedborg för svaret i en fråga som, det måste jag säga, ligger
            mig mycket varmt om hjärtat.
          </note>
          <note n="58d2e337">
            I ekonomiskt kärva tider är det lätt att nedprioritera den här
            typen av förebyggande insatser. Något sådant vore enligt min uppfattning
            mycket olyckligt.
          </note>
          <note n="efda205a">
            Samhällsutvecklingen är sådan att föräldrautbildning blir allt
            nödvändigare. Den bör därför ges mycket hög prioritet.
          </note>
          <note n="312cce18">
            Kraven på föräldrarna ökar i vårt ständigt föränderliga samhälle.
            Stora omflyttningar har fått till följd att de naturliga banden
            till hembygden och till släkt och vänner har lösts upp. Rötter
            har klippts av, och nya har haft svårt att växa i främmande miljöer.
          </note>
          <note n="9f5a32f9">
            Många familjer har därför blivit isolerade och känner sig ensamma
            och utsatta när det gäller föräldrarollen.
          </note>
          <note n="f67263fb">
            Det är numera inte lika naturligt som förr att fråga mormor eller
            farmor till råds eller att be grannen eller en god vän att titta
            till barnen när det behövs. Denna brist på gemenskap är en mycket
            olycklig utveckling för individen, men faktiskt också för hela
            samhället.
          </note>
          <note n="7f10480d">
            Vår tid präglas dessutom av arbetslöshet och dålig ekonomi, vilket
            förorsakar ytterligare påfrestningar på föräldrarna. Nya separationer
            hör också till vardagen.
          </note>
          <note n="15ae1311">
            Föräldrar går skilda vägar, och de ensamstående föräldrarna blir
            allt fler. Många barn växer upp utan pappa eller någon annan manlig
            förebild i sin närhet, och familjer med dina barn, mina barn och
            våra barn blir vanligare.
          </note>
          <note n="88658d40">
            Arbetslivet har blivit skilt från familjelivet. Konflikter uppstår
            då vardagen skall räcka till både för arbete och för hem och familj,
            Ja, det är inte lätt i dagens samhälle att vara förälder med det
            stora ansvar som det innebär att ge barnen en harmonisk och trygg
            uppväxt!
          </note>
          <note n="5fa7d09f">
            Föräldrautbildningen skulle kunna vara ett mycket större stöd
            i den svåra föräldrarollen än vad den i dag är. Även jämställdhetsaspekterna
            måste tas till vara.
          </note>
          <note n="5adaf7db">
            Det är också nödvändigt att papparollen stärks, som vi nyss hörde.
          </note>
          <note n="f7c52a69">
            Det har i undersökningar påvisats att många av de pojkar som
            hamnar i kriminalitet eller som tar till våldshandlingar är just
            de som vuxit upp utan en manlig förebild. En annan anledning till
            att ungdomar söker sig till de extrema grupper som står för mycket
            av det skrämmande våldet i dagens samhälle tycks vara ungdomarnas
            sökande efter gemenskap och identitet. Just de sakerna, gemenskap
            och identitet, har på grund av samhällsutvecklingen satts på undantag.
          </note>
          <note n="ea6ef7f0">
            Föräldrautbildningen behövs, men den måste utvecklas och utvidgas
            så att den återkommer flera gånger under livet. Föräldrautbildning
            finns sedan början av 80-talet vid barnavårdscentraler och inom
            mödravården, precis som statsrådet sade. Där ger den, förutom
            grundläggande kunskaper om barns utveckling och behov, också möjligheter
            till utbyte av erfarenheter och till kontakter. Möjligheterna
            att knyta sociala kontakter är faktiskt otroligt viktiga!
          </note>
          <note n="cd88215e">
            Erfarenheterna från dem som deltagit i föräldragrupper har varit
            mycket positiva. Men enligt
          </note>
          <note n="ad50947e">
            Socialstyrelsens rapport 94:4, Barns villkor i förändringstider,
            erbjuds, tyvärr, inte föräldrautbildning vid alla barnavårdscentraler.
            I hela landet erbjöd 63 % av samtliga BVC-enheter alla nyblivna
            föräldrar att delta i föräldragrupper. Största andelen BVC-enheter
            med sådan verksamhet fanns i glesbygds- och landsbygdskommuner
            - 81 % respektive 75 %. Minsta andelen fanns i storstäderna, där
            drygt 50 % av BVC-
          </note>
          <note n="ba215254">
            enheterna erbjöd sådan här verksamhet.
          </note>
          <note n="d1009761">
            Jag tycker inte att detta är acceptabelt. Det är ju inte minst
            i de stora städerna som isoleringen och ensamheten oftast är som
            störst. Verksamheten måste vidgas till att omfatta alla BVC-enheter.
            Dessutom måste den utvecklas.
          </note>
          <note n="370555d4">
            Barnomsorgsgruppen, som arbetade med frågan under 70-talet, ansåg
            att föräldrautbildning måste återkomma med jämna mellanrum under
            ett barns hela uppväxttid. Jag delar den uppfattningen till fullo
            och vill påminna om vad jag inledningsvis sade: Detta blir allt
            viktigare på grund av de förändringar som samhället genomgått
            och fortfarande genomgår.
          </note>
          <note n="b33cd372">
            Varför måste arbetet med att utveckla och utvidga verksamheten
            ta en sådan tid? Ingenting har hänt på ett och ett halvt år. Med
            Socialstyrelsens rapport som underlag borde något förslag ha hunnit
            komma fram under den här tiden, menar jag. Svaret från statsrådet
            känns därför ganska tunt, och det påstådda förberedandet av något
            slags uppdrag känns så svävande.
          </note>
          <note n="33ffc248">
            Nog har väl statsrådet ändå några idéer om hur man skall gå vidare
            i det här arbetet. Jag vore tacksam om jag kunde få det litet
            utförligare beskrivet.
          </note>
          <note n="c9dfe580">
            Anf. 20 Statsrådet ANNA HEDBORG (s)
          </note>
          <note n="e3e9163e">
            Fru talman! Kerstin Warnerbring och jag är alldeles överens om
            hur viktigt det är med förebyggande insatser och hur svårt detta
            är - särskilt när det blir trångt i ekonomi och verksamhet, och
            så är det ju nu på många håll. Så mycket viktigare är det då att
            man också står fast vid det förebyggande arbetet - inte minst,
            förstås, när det gäller barnen, som ändå representerar det allra
            självklaraste området där det förebyggande arbetet är rätta modellen
            och metoden, vilket egentligen alla inser.
          </note>
          <note n="e48e0924">
            Det är också alldeles riktigt att många föräldrar är ensamma
            och utsatta liksom att det kan finns särskilda grupper med alldeles
            speciella behov. Visst är det önskvärt med allmänna föräldrautbildningar.
            Dessa utvecklas trots allt också i anslutning till mödravårdscentraler
            och barnavårdscentraler.
          </note>
          <note n="8e2f085b">
            Det går litet i vågor här när det gäller var de kraftfulla insatserna
            görs. Nu tycks det finnas en koncentration till mödravårdscentraler
            där det görs en hel del ganska intressanta insatser och där man
            också i rätt så hög grad lyckas fånga in nyblivna pappor. En intressant,
            och kanske i och för sig litet sorglig, siffra här är att papporna
            försvinner redan på barnavårdscentralen.
          </note>
          <note n="f49de415">
            Men på många mödravårdscentraler hittar man faktiskt också pappor.
          </note>
          <note n="dd579a5f">
            Det finns olika former av verksamhet som känns mycket inspirerande
            och angelägen och där man med hjälp av samhällets resurser borde
            kunna sprida exemplen för att inspirera andra att arbeta på samma
            sätt.
          </note>
          <note n="4768caea">
            I Värmland och på Gotland t.ex. satsar man på samlevnadsfrågor
            i anslutning till utbildning av blivande föräldrar. Situationen
            i familjen påverkas ju starkt av att det kommer ett barn. Inte
            minst för att dra in pappan i en familj är det viktigt att de
            här frågorna diskuteras på ett tidigt stadium.
          </note>
          <note n="fa772afd">
            Försäkringskassan i Jämtland arbetar aktivt för att få papporna
            att utnyttja sin rätt att ta ut sin föräldraförsäkring för att
            bli riktiga pappor. Det finns också andra exempel. Med Socialdepartementets
            pengar har några kommuner en riktad pappautbildning för att alltså
            söka upp just pappor.
          </note>
          <note n="9ae5ee02">
            Det här är exempel på något som är ganska nytt och ganska viktigt
            och som borde kunna utvecklas till något mycket bredare. Det tål
            att tänka på exakt hur den inspirationen skall kunna spridas till
            att gälla allt fler. Den tiden är kanske ändå förbi då huvudinsatsen
            här handlar om att lagstifta om en bestämd form, utan det här
            är väl ett alldeles självklart område där tusen blommor behöver
            blomma. Det är viktigt att ta tag i de lokala behoven och den
            lokala miljö som människor lever i och att försöka utveckla former
            för utbildning som inte bara finns där utan som också lockar just
            vissa människor på en plats att delta i sådan här utbildning.
          </note>
          <note n="391b4520">
            Därför kan jag i dag inte alldeles konkret säga vad ett sådant
            här uppdrag skall innebära. Men jag kan säga att jag tror att
            det är väldigt viktigt att hitta sätt att stödja väldigt många
            olika former av utbildning.
          </note>
          <note n="f9eef110">
            Jag tycker också att det är viktigt att det finns stödjande verksamhet
            för föräldrar till barn i många olika åldrar och situationer.
            Jag tror också att det kommer att visa sig viktigt ju äldre barnen
            blir att föräldrar till barn med särskilda behov får möjligheter
            att träffa varandra. Det är också ett sätt att stärka en mycket
            viktig gemenskap och skapa ett stöd för föräldrar som är utsatta
            på ett särskilt sätt, t.ex. har barn med särskilda handikapp eller
            särskilda former av problem.
          </note>
          <note n="36be05f4">
            Detta är en helt annan form av nätverksbyggeri där det kanske
            mindre handlar om att samhällets organ och personal skall vara
            motorn i verksamheten.
          </note>
          <note n="ab729b1c">
            Det är också viktigt att ge exempel på hur man kan arbeta med
            och stödja denna typ av nätverksbyggeri för att ge den spridning.
          </note>
          <note n="357e4dad">
            Jag tror som sagt vi kan vara överens om att det är viktigt att
            arbeta med olika modeller och medel och försöka se till att det
            sprids kunskap om sådan här verksamhet av gott slag så att det
            inspirerar till mer aktivitet på området.
          </note>
          <note n="a5327e27">
            Anf. 21 KERSTIN WARNERBRING (c)
          </note>
          <note n="745668e5">
            Fru talman! Jag är överens med statsrådet om att det är väldigt
            viktigt med alla olika typer av det vi nu kallar föräldrautbildning,
            att de får möjlighet att utvecklas och att vi också skall hjälpa
            till att sprida kunskap om dem.
          </note>
          <note n="b6a34704">
            Men jag anser att det här är så otroligt viktigt att det måste
            komma signaler från regeringen ut till olika myndigheter, till
            kommuner och landsting m.m. för att alla skall inse att detta
            faktiskt måste prioriteras.
          </note>
          <note n="f56cc2d0">
            Enligt min uppfattning har onödig tid nu förspillts;
          </note>
          <note n="819e409c">
            vid där här laget borde det åtminstone ha funnits förslag till
            hur föräldrautbildning skulle kunna utvecklas vid alla BVC-enheter.
            Detta tycker jag är enormt viktigt. Vi har nu sett av Socialstyrelsens
            utredning att det tyvärr är alldeles för många BVC-enheter som
            inte har det här.
          </note>
          <note n="c6e3c3b4">
            Jag har ett exempel från Göteborg på hur viktigt detta är. Vid
            en barnavårdscentral samarbetade där barnmorska och polis gentemot
            kända barnmisshandlare och lyckades tack vare det få ned antalet
            misshandelsfall till hälften. Det tycker jag visar på hur viktigt
            det är att detta finns vid alla barnavårdscentraler.
          </note>
          <note n="d3d549e3">
            Sedan anser jag också att man nu helt enkelt måste komma med
            formerna för hur föräldrautbildning skall kunna bedrivas när barnen
            är i högre åldrar, dvs. har lämnat spädbarnsstadiet.
          </note>
          <note n="aff503a9">
            För övrigt tycker jag att man kanske borde fundera på om inte
            ordet föräldrautbildning borde bytas ut. Jag är inte säker på
            att det ger rätt signaler till människor.
          </note>
          <note n="2c884123">
            Det handlar ju väldigt mycket om utbyte av erfarenheter, att
            knyta kontakter osv., även om viss expertis naturligtvis också
            är nödvändig.
          </note>
          <note n="3887208c">
            Jag har funderat litet grand på att vi i dag har så många arbetslösa
            unga föräldrar. Varför skulle vi inte kunna ta den tiden till
            vara för någonting så värdefullt som föräldrautbildning?
          </note>
          <note n="ac999618">
            Hur ser statsrådet på möjligheterna att på något sätt utnyttja
            arbetsmarknadsinsatser för det här ändamålet? Vi skulle kunna
            jämföra med ALU, arbetslivsutveckling. Föräldrar kunde få träffas
            under kanske tre månader i föräldragrupper och diskutera det här
            med normer och regler, etik och moral. Vi behöver faktiskt återupprätta
            normsystemet igen i det här samhället.
          </note>
          <note n="74e91b68">
            Statsrådet talade om att sådan här verksamhet finns när det gäller
            samlevnad, men det är ju inom barnavårdscentralernas ram. Jag
            tror att det även behövs för föräldrar med barn som har kommit
            litet högre upp i åldrarna. Att diskutera kärlek låter kanske
            banalt. Jag tror dock att det är nödvändigt, eftersom det rymmer
            så många olika dimensioner.
          </note>
          <note n="cb58a089">
            Egentligen har ju föräldrarna ansvaret för att föra allt detta
            vidare till sina barn. Men det är ju inte så lätt med den samhällsutveckling
            vi har. Jag tycker att vi måste hjälpa till även med det. Hur
            ser statsrådet på detta?
          </note>
          <note n="fe88db24">
            Anf. 22 Statsrådet ANNA HEDBORG (s)
          </note>
          <note n="ea594068">
            Fru talman! Jag tror att detta med att fundera på begreppen är
            en ganska konstruktiv tanke. En av insatserna från centralt håll
            skulle kunna vara att mindre tala i termer av föräldrautbildning,
            som låter litet paternalistiskt i dessa tider, för den verksamhet
            som vi egentligen tänker på när det gäller förebyggande arbete
            för att stärka föräldrar och deras relationer, inbördes och till
            barnen.
          </note>
          <note n="bb80115c">
            Så visst kan vi vara överens om att utlysa en tävling om ett
            bättre uttryckssätt. Jag tror att det skulle kunna göra en hel
            del nytta. Jag tror också att vi då bättre skulle kunna fånga
            in ganska mycket som redan görs och som kanske behöver bli tydliggjort
            för att kunna förmedlas vidare som inspiration och idéer i det
            arbete som görs på andra håll.
          </note>
          <note n="08ec276e">
            Jag tror nämligen att det trots allt inte är så svårt att inspirera
            till insatser, som ibland kan vara ganska små, för att få i gång
            verksamhet på det här området.
          </note>
          <note n="b1c03572">
            Folkhälsoarbete bedrivs i ökad utsträckning på det lokala planet,
            mycket i kommunernas regi och ofta med landstingsmedverkan. Det
            här hör ganska naturligt dit när man på en ort börjar fundera
            över hur man skall nå exempelvis utsatta barn eller komma in tillräckligt
            tidigt för att skapa stödjande miljöer när det gäller ensamma
            mammor etc.
          </note>
          <note n="4ea148be">
            Med rätt form av diskussion kring det här med både förebyggande
            arbete och barn tror jag att idéerna kommer nästan av sig själva.
            Är det någonting som gör kommunalpolitiker till kommunalpolitiker
            så är det ofta att de vill skapa så goda förhållanden som möjligt
            för barnen. Det brukar vara en av de riktigt starka drivkrafterna
            när det gäller att gå in i kommunalpolitiken.
          </note>
          <note n="fb29ac68">
            Det är alltså mycket viktigt att få upp medvetenheten om hur
            mycket som egentligen kan göras och med hur litet. En mängd olika
            stödinsatser behöver göras på det här området beroende på vad
            man har för problem på den lokala orten, och trots allt går det
            att göra en viktig insats med ganska små medel på den lokala nivån.
          </note>
          <note n="af49dedb">
            Vi i regeringen försöker på olika sätt lyfta fram frågan om det
            förebyggande arbetet och om folkhälsoarbetet. Bl.a. kommer en
            grupp med flera ministrar att följa frågan, och till nästa budgetproposition
            skall en barnbilaga utarbetas som skall lyfta fram barns villkor
            och behov av insatser.
          </note>
          <note n="ec9d7988">
            Jag tror att det här är ett område där det finns ganska stora
            möjligheter, även i tider med rätt begränsade resurser, att göra
            rätt så mycket som har stor betydelse för unga familjers och barns
            välfärd.
          </note>
          <note n="4ea25807">
            Anf. 23 KERSTIN WARNERBRING (c)
          </note>
          <note n="e02f46e1">
            Fru talman! Jag är väldigt glad att statsrådet och jag har samma
            uppfattning om hur viktiga de här förebyggande insatserna de facto
            är. Men jag blir ändå litet orolig över att statsrådet menar att
            detta är sådant som man kan klara av alldeles själv ute i kommuner,
            landsting osv. Jag är alldeles övertygad om att man klarar formerna
            för det här själv. Idéerna finns nämligen redan ute.
          </note>
          <note n="e94d260d">
            Men man har inte fått signalen uppifrån att det här är någonting
            som skall prioriteras. Jag är inte ens främmande för en lagstiftning
            som säger att man får omprioritera inom den kommunala och landstingskommunala
            budgeten för att få till stånd det vi i brist på annat kallar
            för föräldrautbildning. Jag tycker att det är bra om statsrådet
            tar detta med sig så att vi får ett bättre namn på det.
          </note>
          <note n="5687d398">
            Jag har diskuterat detta ute i kommunerna. Bl. a.
          </note>
          <note n="10275281">
            har jag haft ganska många samtal rörande saker som är på gång
            i Söderköpings kommun. Där arbetar man otroligt mycket med just
            barn och ungdom, med förebyggande åtgärder, men man ser ingen
            möjlighet att komma åt föräldraskapet, föräldrarnas ansvar och
            roll eftersom det inte finns uttalat att kommunen skall prioritera
            den delen.
          </note>
          <note n="71240b8a">
            Statsrådet sade i sitt förra inlägg igen att det här tål att
            tänka på. Jag hoppas bara att man inte tänker alltför länge. Det
            finns underlag genom de utredningar som Socialstyrelsen har gjort
            för det som handlar om föräldrautbildningen inom ramen för landstingen,
            alltså inom barnavårdscentraler och mödrahälsovården. Det bör
            man snabbt kunna bygga vidare. Däremot har man inte från regeringshåll
            utvecklat detta att föra in en föräldrautbildning i de högre åldersgrupperna,
            för föräldrar med äldre barn, som Barnomsorgsgruppen föreslog.
            Jag tycker att man nu måste prioritera detta och komma fram till
            ställningstagande, inte styra och förbjuda tusen blommor att blomma
            men ändå ge tydliga signaler om att detta är någonting som skall
            prioriteras.
          </note>
          <note n="0d0ebf7a">
            Anf. 24 Statsrådet ANNA HEDBORG (s)
          </note>
          <note n="1bde655d">
            Fru talman! Det är möjligt att det finns en nyansskillnad oss
            emellan på denna punkt. Jag tycker att dessa frågor tillhör de
            alldeles självklara lokala frågorna. Om vi har alldeles självständiga
            kommuner och landsting med alldeles självständiga politiker, känner
            jag mig övertygad om att är det någonting som de faktiskt är ganska
            duktiga på så är det att hitta lösningar som passar dem väl.
          </note>
          <note n="d8244d68">
            Sedan är det naturligtvis sant att det kan göra en hel nytta
            om man från centralt håll lyfter fram frågorna. Jag har försökt
            tala om att vi avser att göra det genom att lämna ett utredningsuppdrag
            på det här området som just skall ha till syfte att lyfta fram
            de här frågorna, att hitta former för att stödja, värdera och
            visa upp verksamheter som i praktiken kommer att se olika ut på
            olika håll, men där det säkert finns en viktig del som bildar
            bas och som förekommer så gott som alltid i en kommun eller ett
            landsting. Man har någon form av verksamhet knuten till mödravården
            och barnavårdscentraler där ju alla barn föräldrar finns, även
            om papporna redan tagit ett steg tillbaka.
          </note>
          <note n="74fff8ef">
            För att motverka bl.a. detta är det viktigt att finnas med så
            tidigt som möjligt. Om lokala politiker bara får ögonen på det
            litar jag på att de vet det bättre än några andra.
          </note>
          <note n="5f216cbc">
            Överläggningen var härmed avslutad.
          </note>
          <note n="0adec15b">
            9 § Svar på interpellation 1995/96:27 om den högre utbildningens
            tillväxt
          </note>
          <note n="91c5f548">
            Anf. 25 Utbildningsminister CARL
          </note>
          <note n="7a01a2e3">
            THAM (s)
          </note>
          <note n="244fce2f">
            Fru talman! Beatrice Ask har ställt sex frågor till mig angående
            den högre utbildningens tillväxt med anledning av regeringens
            förslag i tillväxtpropositionen (prop. 1995/96:25). Frågorna gäller
            bl.a. hur många platser regeringen avser att inrätta inom den
            högre utbildningen, hur de blir fördelade på olika högskolor samt
            hur regeringen avser att uppfylla önskemålet om ökat antal naturvetenskapliga
            och tekniska platser med tanke på den föreslagna lokaliseringen.
          </note>
          <note n="472830a0">
            Utbyggnaden av högskolan är en central del av regeringens strategi
            för produktivitet och tillväxt samt för att bekämpa arbetslösheten.
            Regeringen vill därmed också vidga debatten om tillväxt och välfärdspolitik.
            Enligt vissa ideologiska doktriner som har utövat ett betydande
            inflytande såväl i Europa som i
          </note>
          <note n="95219717">
            USA utgör offentligt sektor, välfärdspolitik och jämlikhets-
            och miljösträvanden ett hinder för tillväxt.
          </note>
          <note n="d3da8b10">
            Regeringen avvisar detta synsätt. Stora och växande inkomstskillnader,
            ökad otrygghet och nedrustning av offentliga verksamheter leder
            inte till ökad tillväxt eller dynamik i samhället. Det kan tvärtom
            hävdas att en väl fungerande offentlig sektor som ger medborgarna
            god sjuk- och åldringsvård, utbildning, rättssäkerhet, barnomsorg
            osv. inte bara bidrar till ett mer rättvist samhälle utan också
            har direkta och indirekta positiva tillväxteffekter.
          </note>
          <note n="72deef1a">
            Satsningen på utbildningen är en viktig del av denna politik.
            I ett skede med snabba förändringar i näringslivet får sådana
            satsningar en klar fördelningspolitisk roll. Skall vi kunna minska
            arbetslösheten och samtidigt undvika att vi får stora grupper
            lågavlönade måste satsningarna på utbildning omfatta alla. En
            hög kunskaps- och utbildningsnivå ger ett i alla avseenden rikare
            samhälle och förhoppningsvis också ett gott samhällsklimat, mer
            präglat av kreativitet och ansvarstagande.
          </note>
          <note n="7c099b51">
            De stora skolreformer som genomförts sedan 50-
          </note>
          <note n="87cae6ab">
            talet har givit Sverige en god ställning när det gäller grundutbildning
            och vuxenutbildning. Också högskolan har byggts ut kraftigt. Likväl
            behöver vi fler som skaffar sig kvalificerad högskoleutbildning,
            både yngre och äldre. Såvitt man i dag kan bedöma är behovet särskilt
            stort inom de tekniska och naturvetenskapliga områdena.
          </note>
          <note n="fb96a989">
            Ungdomars intresse för högre utbildning har också ökat starkt.
            Trots minskade ungdomskullar det senaste året är antalet sökande
            till högskolan oförändrat eller t.o.m. svagt ökande. Men trots
            den kraftiga utbyggnaden också det senaste året med nästan 20
            000 platser var det drygt 35 000 sökande som inte kom in på någon
            högskoleutbildning höstterminen 1995. Också antalet sökande till
            civilingenjörsutbildningen har ökat starkt.
          </note>
          <note n="47f5843e">
            Det finns alltså ett klart behov av en utbyggnad av högskolan.
            Det är bakgrunden till regeringens tillväxtproposition. De konkreta
            förslagen kommer att redovisas dels - vad avser arbetsmarknadsfinansierad
            utbildning - i tilläggsbudgeten januari 1996, dels och framför
            allt i budgetpropositionen september 1996.
          </note>
          <note n="dcf5e50c">
            Viktiga utredningar kommer också att under våren
          </note>
          <note n="01c824ab">
            1996 redovisa sina förslag. Det gäller bl.a. studiefinansiering,
            utredningarna om forskningens finansiering samt översynen av forskarutbildningens
            studiesociala villkor.
          </note>
          <note n="c1a8cbb3">
            Regeringen kommer således i vanlig ordning att i propositioner
            till riksdagen redovisa de konkreta förslagen - tillväxtpropositionen
            är en principproposition
          </note>
          <note n="59f47600">
            - och därmed också ge svar på Beatrice Asks frågor.
          </note>
          <note n="2d31f34c">
            Det vore olämpligt att nu föregripa dessa beredningar och ställningstaganden.
            Jag vill emellertid göra några korta allmänna kommentarer, närmast
            som ett klargörande av regeringen principiella överväganden inför
            den kommande beredningen.
          </note>
          <note n="6277f116">
            Den första frågan gäller det starka behovet av ökad jämställdhet
            inom högskolan. Det är helt oacceptabelt att så få kvinnor innehar
            högre tjänster inom högskolan, trots att det finns många, och
            allt fler, kompetenta kvinnliga forskare och lärare. Vi har inte
            råd att avstå från de kvinnliga akademikernas intresse, kunskaper
            och engagemang. Högskolan måste förändras, och de förändringarna
            handlar inte bara om tjänsterna utan också om undervisningens
            uppläggning och om forskningens inriktning. Att så få kvinnor
            söker sig till de tekniska utbildningarna har ett samband med
            dessa utbildningars utformning och inriktning. Därför har vi initierat
            en diskussion om dessa utbildningar.
          </note>
          <note n="81d6cb31">
            Den andra frågan gäller satsningen på de mindre och medelstora
            högskolorna. Erfarenheterna både från
          </note>
          <note n="dff11300">
            Sverige och från andra länder visar att högskoleutbildning liksom
            forskning kan ha en klart positiv regionalpolitisk betydelse.
            De mindre och medelstora högskolorna ger ökade möjligheter att
            rekrytera studerande som kommer från miljöer med traditionellt
            lågt intresse för högskoleutbildning.
          </note>
          <note n="77ed0046">
            Det föreligger ingen motsättning i regeringens dubbla ambitioner
            att satsa på dessa högskolor och att satsa på NT-utbildningar.
            Naturvetenskapliga och tekniska utbildningar finns i dag vid samtliga
            högskolor i de regioner som särskilt nämndes i tillväxtpropositionen
            - och för den delen också vid andra mindre högskolor. De har varit
            kreativa vad gäller att utveckla ingenjörsutbildningen, t.ex.
            i Eskilstuna.
          </note>
          <note n="b3021ddf">
            Därtill kommer att de mindre högskolorna i flera fall samarbetar
            med de tekniska högskolorna, vilket innebär att studenterna läser
            de två första åren i civilingenjörsutbildningen vid en mindre
            högskola för att därefter övergå till t.ex. KTH eller Chalmers.
            Jag räknar också med att det skall vara möjligt att utvidga civilingenjörsutbildningen
            i framtiden.
          </note>
          <note n="39a75b2e">
            Vad gäller forskarutbildningen är det uppenbart att det finns
            behov att ge fler doktorander tryggad studiefinansiering. Men
            det finns också ett stort behov för disputerade forskare att få
            tjänster för att fortsätta forskningen och kvalificera sig för
            en framtida forskarkarriär inom eller utom högskolan.
          </note>
          <note n="bdb4a542">
            En viktig fråga är också hur man skall göra licentiatexamen till
            ett mer attraktivt alternativ inom alla fakultetsområden. Det
            skulle gynna de studerande som önskar fördjupa sina kunskaper
            inom ett visst område och skaffa sig viss forskningserfarenhet,
            men som likväl inte avser att bli forskare. En sådan utbildning
            borde vara attraktiv på arbetsmarknaden och skulle kunna bidra
            till fördjupad kompetens och kunskap i arbetslivet.
          </note>
          <note n="c80fdd25">
            Jag vill till sist understryka, fru talman, att en fortsatt kraftig
            utbyggnad av högskolan, vilket vi förutser, ställer nya och större
            krav på undervisningens kvalitet och metodik. Det behövs något
            av en pedagogisk revolution inom högskolan.
          </note>
          <note n="cdf97412">
            Anf. 26 BEATRICE ASK (m)
          </note>
          <note n="3048196b">
            Fru talman! Jag vill först tacka för svaret på interpellationen.
            Bakgrunden till de frågor jag har ställt är att regeringen i den
            s.k. tillväxtpropositionen framhåller att en fortsatt utbyggnad
            av den högre utbildningen är viktig. Det är en mycket välkommen
            insikt som regeringen ger uttryck för, inte minst mot bakgrund
            av att den socialdemokratiska regeringen så sent som i den förra
            budgetpropositionen gjorde rejäla neddragningar av anslagen till
            högre utbildning. Visserligen gjorde man också specialsatsningar,
            men det uppväger inte neddragningarna, och det vore väl också
            en kraftig överdrift att påstå att exempelvis satsningarna på
            särskilda NT-platser varit någon given succé.
          </note>
          <note n="c1ddcaaf">
            Problemet med regeringens proposition nu är, som vi moderater
            ser det, alltså inte ambitionen att bygga ut högskoleutbildningen.
            Däremot blev vi något överraskade när vi gick igenom propositionen
            och upptäckte att den nästan inte innehöll någonting i sak. Det
            är bara ett allmänt tyckande. Det var därför jag ställde mina
            frågor.
          </note>
          <note n="b973822d">
            Hur många fler platser föreslår regeringen? Från vilket år kan
            man tänka sig en sådan utbyggnad? Vilken typ av utbyggnad kommer
            det att handla om?
          </note>
          <note n="44ff476d">
            Regeringen säger också i propositionen att stora satsningar på
            konjunkturell grund inom utbildningen inte är rimliga. Man avser
            att avveckla högskoleutbildning som betalas med arbetsmarknadspolitiska
            pengar. Därför frågade jag: Hur många platser kommer att försvinna
            med anledning av detta? Om jag inte missminner mig helt har vi
            en hel del sådana platser i systemet i dag.
          </note>
          <note n="b76b386b">
            Utbildningsministern har inget svar på dessa frågor. Hur många
            platser högskolan skall tillföras vet regeringen således inte.
            Vi får vänta med ett besked, i värsta fall ända tills september
            1996. Det tycker jag är allvarligt. Vi vet ju inte ens hur regeringen
            ser ut då!
          </note>
          <note n="7322aff9">
            Däremot har jag fått veta att regeringen i januari kommer att
            redovisa förslagen rörande arbetsmarknadsfinansierad utbildning.
            Läste jag tillväxtpropositionen rätt, handlar det om att man skall
            avveckla, inte tillföra, platser. Jag skulle väldigt gärna vilja
            ha ett svar från utbildningsministern på denna punkt. Har jag
            läst rätt? Kommer det också en del andra förslag i januari, eller
            handlar det bara om det som skall försvinna?
          </note>
          <note n="5fdd1aeb">
            Vi vet alltså i dag inte riktigt vad regeringen vill när det
            gäller omfattningen av den höskoleutbyggnad man anser vara viktig.
            Det är bra att också denna brist på sakliga besked klarläggs.
            Det intryck socialdemokraterna har gett runt om i landet har ju
            på en del håll varit ett helt annat. Jag känner många lyckliga
            socialdemokrater som tror att de nu kommer att få mängder av högskoleutbildning,
            men det finns ju inga pengar och inga platser. Jag är inte så
            trovärdig när jag säger detta, men när utbildningsministern i
            ett svar redovisat det blir det naturligtvis klart.
          </note>
          <note n="fc7fd8c5">
            Sedan gäller det min fråga om huruvida det bästa sättet att få
            fler naturvetenskapligt och tekniskt utbildade är att prioritera
            utbyggnad av Högskolan i södra
          </note>
          <note n="bf2760dd">
            Norrland, Bergslagen och Malmö. Utbildningsministern säger att
            det inte finns någon motsättning mellan regeringens regionalpolitiska
            ambition och viljan att åstadkomma fler NT-utbildade. Det har
            jag heller aldrig påstått. Jag skulle inte drömma om att påstå
            det.
          </note>
          <note n="ffcc2dd4">
            Men min fråga gäller om den regionalpolitiska satsningen kan
            ge optimal utdelning när det gäller att få fram fler NT-utbildade
            av mycket hög kvalitet. Det är ju viktigt att forskning och utbildning
            är kopplade till varandra. Tyvärr är jag inte säker på att den
            socialdemokratiska ambitionen att i varje läge ägna sig åt social
            eller politisk ingenjörskonst håller. Vi riskerar att, för ganska
            minimala regionalpolitiska effekter, förlora i kraft när det gäller
            att få fram viktig kompetens i landet. Därtill kommer att utbildningsministern
            inte har lyckats hitta några bra exempel på att teknisk utbildning
            har utvecklats i de regioner som regeringen säger sig vilja prioritera.
            Eskilstuna, som nämns i svaret, ligger ju knappast i Bergslagen,
            och Kiruna ligger definitivt inte i södra Norrland. Det finns
            bra utbildning i södra Norrland och i Bergslagen, men jag tycker
            att detta visar på fattigdomen i prioriteringen.
          </note>
          <note n="78de80c4">
            Jag har inte heller fått något svar på frågan om vilken utökning
            av antalet doktorandtjänster regeringen tänker sig. Det ser jag
            fram emot att få veta. Jag tycker att det är viktigt att vi lyckas
            lösa detta. Jag tror att utbildningsministern och jag - och våra
            respektive partier - är lika ledsna över att vi inte kunnat göra
            mer på det området. Där väntar vi som sagt på ett svar.
          </note>
          <note n="3d6a1e8e">
            Slutligen vill jag fråga utbildningsministern om det inte känns
            litet genant att tala så vackert om högskoleutbildning, men ändå
            göra så litet. Vad är det nu vi kommer att få besked om i januari
            - utbyggnad eller avveckling?
          </note>
          <note n="4494e322">
            Jag skulle också gärna vilja veta en annan sak, även om det kanske
            är fel att fråga om det också. Vi har ju haft en utredning om
            yrkeshögskolan. I tillväxtspropositionen säger regeringen att
            man avser att komma med förslag om försöksverksamhet. Eftersom
            vi moderater tycker att detta är oerhört viktigt skulle det naturligtvis
            vara roligt att få veta om det kommer några besked om detta i
            januari.
          </note>
          <note n="58ef270d">
            Anf. 27 Utbildningsminister CARL
          </note>
          <note n="7a01a2e3">
            THAM (s)
          </note>
          <note n="668beef8">
            Fru talman! Jag kan försäkra Beatrice Ask att det inte känns
            det minsta genant att företräda regeringen när det gäller utbildningen,
            just av det skälet att regeringen så oerhört tydligt i propositionen
            har klargjort att vi avser att satsa på utbildning. Det gäller
            all utbildning, inte minst högskoleutbildning.
          </note>
          <note n="d2994c69">
            Propositionen är en principproposition. Det har aldrig varit
            avsikten att nu lägga fram någon budget.
          </note>
          <note n="947657d0">
            Det är inget specifikt med högskolan i detta avseende.
          </note>
          <note n="d6d6bba5">
            Budgetpropositionen skall läggas fram den
          </note>
          <note n="ab64775a">
            20 september 1996. Att det tar så lång tid beror på omläggningen
            av budgetåret. Det är inget speciellt för det här området. Då
            kommer det att klargöras vilka resurser som kommer att anslås
            till olika högskolor.
          </note>
          <note n="109f796d">
            Jag kan försäkra Beatrice Ask att det är fråga om en expansion,
            och inte om någon tillbakagång. Det kommer att bli en ganska rejäl
            expansion dessutom.
          </note>
          <note n="ae7c2cfa">
            Jag tror att vi helt överens om att det här är viktigt.
          </note>
          <note n="3ed54cc3">
            Jag tror också att jag kan lugna Beatrice Ask. Det kommer att
            ske en utbyggnad, och den kommer i stor utsträckning, om än inte
            enbart, att ske på de mindre och medelstora högskolorna. Där finns
            det uppenbarligen en meningsskiljaktighet mellan mig och Beatrice
            Ask. Jag och regeringen anser att dessa högskolor på ett oerhört
            konstruktivt sätt kan bidra, och redan har bidragit, till en utveckling
            och förnyelse av den högre utbildningen. Jag har sett detta på
            många håll.
          </note>
          <note n="47f00b22">
            Det är också så att det, med den inriktning vi nu har, skapas
            bättre förutsättningar för kontakter mellan högskolan och det
            omgivande näringslivet. Det finns det också många exempel på.
            Därmed inte sagt att inte också de stora universiteten bidrar
            på ett oerhört betydelsefullt sätt; det är ju de tunga universiteten
            och de har de stora forskningsresurserna, det är självklart.
          </note>
          <note n="fea0d18d">
            Men i det perspektiv vi nu diskuterar har en utbyggnad av de
            mindre och medelstora högskolorna, inte minst på de naturvetenskapliga
            och tekniska områdena, den dubbla positiva effekten att bidra
            dels till en högre kompetens allmänt sett, dels till regionalpolitiken.
            Man får alltså verkligen en dubbel effekt av detta. Ett av många
            exempel på detta är utbyggnaden till ett universitet i Umeå en
            gång i tiden. Också på många andra håll ser vi detta, jag nämner
            här bara
          </note>
          <note n="ecdfb15f">
            Örebro och Karlstad.
          </note>
          <note n="8524a6e0">
            I propositionen kommer detta att klargöras i sedvanlig ordning.
            Detsamma gäller alla frågor som har budgetkonsekvenser. Vi kan
            inte hala fram en budget i månaden, utan vi måste följa den ordning
            som nu är fastställd.
          </note>
          <note n="2f737a92">
            När vi tittar på det som har hänt vill jag säga, och det gjorde
            jag för övrigt också i svaret, att det har skett en utökning med
            ca 20 000 platser i högskolan.
          </note>
          <note n="3784d765">
            Det är riktigt att det också har skett besparingar, men högskolan
            har kunnat genomföra detta. Man har alltså ökat sin effektivitet.
            Och det tycker jag är någonting positivt som högskolan skall honoreras
            för.
          </note>
          <note n="821c8895">
            Men den utbyggnad som vi nu talar om måste finansieras. Det går
            inte att bygga ut högskolan med nya platser utan nya resurstillskott.
            Det är helt klart.
          </note>
          <note n="f7b00910">
            Det som har skrivits om den särskilda NT-
          </note>
          <note n="0c24fa65">
            satsningen - Beatrice Ask har kanske blivit något vilseledd av
            missvisande medierapporter -- är också felaktigt. Tvärtom är detta
            en klar framgång. Det är närmare 2 000 personer som därigenom
            har kunnat skaffa sig naturvetenskaplig och teknisk utbildning.
          </note>
          <note n="1258faf6">
            Med tanke på att det var det första ansökningstillfället måste
            man betrakta det som ett gott resultat. Jag är helt övertygad
            om att när den här satsningen har genomförts fullt ut - vilket
            ju tar några år - kommer det att visa sig att den har bidragit
            till en kompetensutveckling i det svenska näringslivet som ju
            icke minst inriktar sig mot litet äldre studerande, och det är
            värdefullt.
          </note>
          <note n="5bff63cb">
            När det till sist gäller arbetsmarknadspengarna och den utbildningssatsning
            som finansieras med dessa kommer, som jag sade, besked att ges
            i sedvanlig ordning, i proposition till riskdagen i januari. Det
            visar sig då vilka prioriteringar vi gör. Jag kan lugna
          </note>
          <note n="0ec1324c">
            Beatrice Ask också på den punkten, att det här inte handlar om
            några dramatiska nedskärningar. Men på sikt är det självklart
            att en utbyggnad av högskolan måste vara permanent och permanent
            finansierad. De arbetsmarknadspolitiska insatserna måste också
            baseras på olika konjunkturella lägen.
          </note>
          <note n="265fa4f7">
            Anf. 28 BEATRICE ASK (m)
          </note>
          <note n="a3f4c823">
            Fru talman! Utbildningsministern säger att man i sedvanlig ordning
            kommer att ange antalet platser och lämna andra konkreta besked
            i propositioner, budget etc. Sedvanlig ordning och sedvanlig ordning,
            men finansministern var ju ute och svängde sig med konkreta siffror.
            När tillväxtpropositionen presenterades fick man en bestämd känsla
            av att Utbildningsdepartementet och Finansdepartementet kanske
            inte var riktigt överens. Därför blev det ingenting konkret. Det
            var inte säkert att finansministern hade riktigt klart för sig
            hur det blev i slutändan. Så det var något förvirrat, åtminstone
            enligt den mediebild som vi har fått. Jag har ju också sådan erfarenhet
            att jag vet att den typen av diskussioner kan förekomma och att
            man svävar litet på målet. Jag är naturligtvis väldigt nyfiken
            på det konkreta innehållet i propositionen.
          </note>
          <note n="2c1417c3">
            Då är också det som jag frågade om i interpellationen intressant.
            Vad får vi besked om i januari? Får vi då besked om hur många
            platser som försvinner från den högskoleutbildning som betalas
            med arbetsmarknadspolitiska pengar? I propositionen säger Carl
          </note>
          <note n="55aa6268">
            Tham tydligt att man inte längre skall betala med sysselsättningspengar,
            utan att det skall bli permanenta satsningar. Då skulle jag vilja
            veta vad som kommer först, om det är Göran Perssons besparingar.
          </note>
          <note n="1a8c3e32">
            Sedan får vi se i september om det i bästa fall har blivit något
            över. Det är ju den oro som man känner, i varje fall när man befinner
            sig i opposition. Men jag tror på utbildningsministerns ambition,
            att han vill se en expansion. Det är bra, och det har jag redan
            sagt flera gånger.
          </note>
          <note n="e6db4966">
            När det sedan gäller detta med politik och att försöka att måla
            in varandra i ett hörn har jag inte en negativ syn på mindre och
            medelstora högskolor, vilket utbildningsministern antydde. Däremot
            är det ett bekymmer för ett ganska litet land med begränsade resurser
            om man så att säga smetar ut pengarna alltför mycket. Det är där
            som vi ibland har känt en oro, när utbildningsministern i första
            hand ser till regionalpolitiska poänger och i andra hand till
            utbildningens kvalitet. Vi i det här landet är tvingade att koncentrera
            våra resurser. Det är egentligen bara två områden där vi forskningsmässigt
            ligger riktigt i täten. Om man hela tiden försöker att lägga ut
            mer och mer resurser på olika ställen är jag rädd att det uppstår
            brister i kvaliteten. Det är därför som jag undrar hur viktigt
            detta är. Vår utbildningskvalitet och våra möjligheter att konkurrera
            internationellt måste ju vara något viktigare än de regionalpolitiska
            strävandena.
          </note>
          <note n="528c1a03">
            Angående NT-utbildningen är det väldigt bra om
          </note>
          <note n="72610df6">
            2 000 personer har genomgått den. Men ambitionen var ju något
            högre. Detta kan ju inte ha infriat de förväntningar som Carl
            Tham hade på denna satsning.
          </note>
          <note n="54f22615">
            Det är väl ändå ett bekymmer, som jag antydde i min inledning.
          </note>
          <note n="d0a9b513">
            Anf. 29 Utbildningsminister CARL
          </note>
          <note n="7a01a2e3">
            THAM (s)
          </note>
          <note n="7ad07d86">
            Fru talman! Beträffande NT-satsningen får vi väl se resultatet
            när den har genomförts. Antalet platser är
          </note>
          <note n="e11b8ab2">
            9 000, men det handlar ju om intagning under tre år, och detta
            var fösta tillfället. Utifrån den utgångspunkten tycker jag att
            det har varit tillfredsställande. Men det är alldeles för tidigt
            att bedöma slutresultatet innan utbildningen har genomförts. Såvitt
            jag kan se av nuvarande tendens har jag likväl ett mycket gott
            hopp om detta.
          </note>
          <note n="0dd2670c">
            Vår meningsskiljaktighet består kanske egentligen bara av två
            saker.
          </note>
          <note n="acfa5376">
            Det ena punkten är att Beatrice Ask är väldigt nyfiken, och jag
            kan inte stilla den nyfikenheten nu. Det finns ingen anledning
            för mig att göra det, eftersom regeringen kommer att lägga fram
            sina förslag när tidpunkten är inne. Då visar det sig också vad
            de innehåller, och då kommer Beatrice Asks nyfikenhet att bli
            stillad. Detsamma gäller den oro som hon säger sig känna för att
            vi inte skall infria det som vi har utlovat i tillväxtpropositionen.
            Jag kan försäkra att det kommer att infrias.
          </note>
          <note n="bd1cd19a">
            Den andra punkten där vi möjligen i sak skiljer oss åt - den
            första punkten gällde ju någon sorts tidtabell
          </note>
          <note n="e18ea122">
            - handlar återigen om de mindre och medelstora högskolorna. Det
            är bra att vi är överens om att de är betydelsefulla. Även om
            jag tycker att det är mycket viktigt med de regionalpolitiska
            skäl - de har ju även en dynamisk effekt på näringslivet - handlar
            det också om sådana ting som utbildningens förnyelse där de mindre
            och medelstora högskolorna har tagit värdefulla initiativ. Det
            har skett en sorts växelspel med de väletablerade universiteten
            som har påverkat utbildningens inriktning. Detta är en central
            fråga.
          </note>
          <note n="b9775deb">
            Vi går nu in i en högskola där man kan tala om en massutbildning.
            Som jag sade finns det nästan
          </note>
          <note n="1b62b7cf">
            300 000 studerande i dag. På litet längre sikt blir det ännu
            fler studerande. Det är klart att det i en sådan situation måste
            bli en annan form för undervisning och utbildning än den traditionella.
            Här har skett en hel del under senare år, men inte tillräckligt
            enligt min uppfattning. Jag vill gärna illustrera detta med en
            tekniska utbildningen.
          </note>
          <note n="7f300cbe">
            Alla - både de ansvariga och studenterna - är ganska överens
            om att alltför mycket i den tekniska utbildningen fortfarande
            är bedriven i traditionella former. Det påverkar också den bild
            som studenterna har av denna utbildning, och det påverkar inte
            minst kvinnornas intresse, vilket måste förändras. Långt ner i
            gymnasieåren påverkas man av denna bild av vad teknisk utbildning
            egentligen går ut på. Här finns många frågor. Det gäller graden
            av specialisering under de första åren, utbildningens inriktning
            och undervisningens former. Därför har vi haft ett seminarium
            kring detta med berörda intressenter, och vi kommer att fortsätta
            att arbeta med dessa frågor med inriktning på en förnyelse av
            den tekniska utbildningen. Här spelar de mindre och medelstora
            högskolorna en viktig roll, naturligtvis i ett samspel med de
            stora och tunga institutionerna, t.ex. KTH här i Stockholm.
          </note>
          <note n="cb79c45b">
            Det är därför som vi ser satsningen på de mindre och medelstora
            högskolorna som betydelsefull, inte bara regionalpolitiskt utan
            också för utbildningens inriktning och uppläggning.
          </note>
          <note n="653e3e73">
            Anf. 30 BEATRICE ASK (m)
          </note>
          <note n="e422ef27">
            Fru talman! Jag vill först säga att det är klart att det inte
            bara är min personliga nyfikenhet som det handlar om. Det finns
            många människor i olika regioner som är oroade respektive förväntansfulla
            inför vad det kan tänkas innebära med utbyggnad av den högre utbildningen.
            Det är ju därför som jag har framställt interpellationen. Sedan
            har vi fått lära oss detta att ett ja är ett ja och att ett nej
            är ett nej inte stämmer i alla lägen. Även om jag vill tro utbildningsministern
            känner jag naturligtvis en viss oro tills det kommer konkreta
            besked.
          </note>
          <note n="4a516742">
            Jag skulle vilja veta om vi får besked om neddragningarna i januari
            med anledning av arbetsmarknadspengarna. Jag skulle vilja veta
            rent konkret hur det är med platser inom ramen för det som kan
            bli en yrkeshögskola. Det vore bra att känna till.
          </note>
          <note n="b77cf481">
            Jag kan inte heller låta bli att något förvånas över att socialdemokraterna
            anser att de mindre och medelstora högskolorna är så väsentliga.
          </note>
          <note n="1af5e0a5">
            Jag tycker också att förnyelse av de pedagogiska arbetsformerna
            är bra och viktigt när det gäller högskoleutbildningen. Men om
            nu utbildningsministern anser att de mindre högskolorna är så
            oerhört duktiga på pedagogik och att detta gör det viktigare att
            satsa på dem än på övriga universitet borde det framföras som
            ett argument från utbildningsministern litet oftare.
          </note>
          <note n="db409777">
            I tillväxtpropositionen och i det här svaret är det dess värre
            framför allt de positiva regionalpolitiska effekterna som man
            tar fram, dvs. inte argument som har att göra med utbildningens
            kvalitet, som jag tror är väldigt viktig.
          </note>
          <note n="d2a7f41c">
            Nu är sanningen den att det vore oerhört kontroversiellt om utbildningsministern
            började värdera den pedagogiska nivån på olika typer av utbildning.
            Jag kan förstå det skälet. Men om detta är det tunga argumentet
            borde det lyftas fram någon gång. Utbildningsministern är ju i
            varje fall inte känd för att vara rädd för att ha synpunkter.
          </note>
          <note n="192f868f">
            Anf. 31 Utbildningsminister CARL
          </note>
          <note n="7a01a2e3">
            THAM (s)
          </note>
          <note n="9a234f63">
            Fru talman! Det är inte särskilt kontroversiellt i dag att hävda
            att det krävs en förnyelse av den tekniska utbildningen. Jag tror
            att alla som sysslar med den är ganska överens om att den behöver
            ses över. Det måste självfallet väsentligen göras från högskolornas
            egna utgångspunkter men också med en blick på vad arbetsmarknad
            och näringsliv behöver. Jag menar att tre olika målsättningar
            här sammanfaller på ett lyckligt sätt.
          </note>
          <note n="4af6df61">
            För det första: Vi har behov av att bygga ut högskolan. Vi vet
            att de stora universiteten redan är mycket stora. Det talar för
            att man skall lägga tyngdpunkten på utbyggnaden av andra högskolor.
          </note>
          <note n="abf8699a">
            För det andra: Vi har ett behov av regionalpolitiska satsningar
            med tanke på sysselsättning och behov av att stimulera näringslivet
            i olika delar av landet.
          </note>
          <note n="b1601467">
            Därför passar det väl med en utbyggnad av de mindre högskolorna.
          </note>
          <note n="59fe8394">
            För det tredje: Vi behöver ett bidrag också till den pedagogiska
            utvecklingen. Vi vet att de mindre högskolorna har bidragit och
            kan bidra till den.
          </note>
          <note n="4cc2cacf">
            Självfallet är det så att de stora tunga institutionerna spelar
            en nyckelroll. Men dessa tre faktorer samverkar, och det är därför
            vi har gjort den här prioriteringen. Det innebär naturligtvis
            inte att all utbildning kommer att ske vid de mindre högskolorna.
            Det framgår också av propositionen.
          </note>
          <note n="f2e84bbf">
            Jag tror att detta kommer att stå helt klart när vi när lägger
            fram vår proposition. Jag tror att de som är engagerade i den
            högre utbildningen - det är ju många: lärare, studenter, näringsliv
            och allmänhet -
          </note>
          <note n="d60f8fe6">
            kan vara helt trygga. Det kommer att ske en utbyggnad och den
            kommer att ha den inriktning som regeringen har föreslagit.
          </note>
          <note n="add12727">
            Jag har redan tidigare sagt, fru talman, att besked beträffande
            arbetsmarknadspengarna kommer att ges i tilläggspropositionen
            i januari. Jag har ingenting ytterligare att tillägga i den frågan.
          </note>
          <note n="5f216cbc">
            Överläggningen var härmed avslutad.
          </note>
          <note n="59881824">
            10 § Svar på interpellation 1995/96:17 om Livets Ords Kristna
            Gymnasium
          </note>
          <note n="81dd8978">
            Anf. 32 Statsrådet YLVA JOHANSSON (s)
          </note>
          <note n="52ce58c0">
            Fru talman! Ulf Melin har frågat mig dels hur det kommer sig
            att regeringen i sitt avslag på ansökan från Livets Ords Kristna
            Gymnasium i Uppsala om offentligt stöd hänvisar till kommunen,
            när kommunen har tillstyrkt offentligt stöd, dels vilka åtgärder
            jag avser vidta så att regeringen i framtiden lägger större vikt
            vid de yttranden som kommer från länsstyrelse och Skolverket eftersom
            dessa enligt förordningar och förarbeten skall utreda och yttra
            sig i nämnda ärenden, dels om jag är beredd att ompröva regeringens
            beslut.
          </note>
          <note n="71920f91">
            Jag vill börja med att redogöra för gällande lagreglering.
          </note>
          <note n="a4a33ae0">
            Enligt 9 kap. 8 § skollagen (1982:1100)får regeringen i fråga
            om viss utbildning förklara en fristående skola berättigad till
            bidrag från elevernas hemkommuner, om utbildningen ger kunskaper
            och färdigheter som till art och nivå väsentligen svarar mot de
            kunskaper och färdigheter som gymnasieskolan förmedlar och skolan
            även i övrigt svarar mot gymnasieskolans allmänna mål. I det sammanhanget
            skall särskilt beaktas de krav som anges i 1 kap. 2 § andra och
            tredje styckena skollagen, vilket innebär att skolans verksamhet
            skall utformas i överensstämmelse med grundläggande demokratiska
            värderingar. Skolan skall vidare vara öppen för alla och inte
            medges offentligt stöd om den brister i öppenhet och insyn.
          </note>
          <note n="90315f18">
            Undervisningen måste vidare vara saklig och allsidig.
          </note>
          <note n="7754c807">
            Regeringens förklaring skall dock inte lämnas i fråga om utbildning
            som skulle innebära påtagliga negativa följder för gymnasieskolan
            inom det offentliga skolväsendet i regionen.
          </note>
          <note n="73f227d8">
            Enligt regeringens uppfattning bör det också i framtiden finnas
            fristående gymnasieskolor som alternativ för de elever som föredrar
            en skola med t.ex. en kristen profil.
          </note>
          <note n="0737a671">
            Detta innebär dock inte att regeringen förhåller sig okritisk
            till skolor med konfessionell inriktning.
          </note>
          <note n="5d733a56">
            Samma kvalitetskrav måste ställas på dessa skolor som på alla
            andra gymnasieskolor. Det gäller bl.a.
          </note>
          <note n="d043bdae">
            krav på att det finns en bredd och kvalitet i utbildningen som
            ger möjlighet till allsidig social fostran och utveckling. Det
            nuvarande kravet, att en skola för att ges rätt till bidrag från
            elevernas hemkommuner skall meddela kunskaper och färdigheter
            som väsentligen svarar mot de kunskaper och färdigheter som gymnasieskolan
            förmedlar och att skolan även i övrigt skall svara mot gymnasieskolans
            allmänna mål, är ett uttryck för den kvalitet som alla föräldrar
            och elever har rätt att kräva av skolan.
          </note>
          <note n="a416375d">
            Elevernas rätt till god utbildning måste säkerställas. Kravet
            på undervisningen är att den skall vara saklig och allsidig. En
            skolas undervisning får aldrig ge en ensidig bild av det som lärs
            ut. Samma sak gäller kravet att verksamheten i skolan skall utformas
            i överensstämmelse med grundläggande demokratiska värderingar,
            vilket innebär att skolan måste främja aktning för varje människas
            egenvärde och jämställdhet mellan kvinnor och män. En skolas profil
            får således inte stå i strid med dessa grundläggande krav om skolan
            skall kunna godkännas.
          </note>
          <note n="c68e8988">
            Vid regeringens bedömning om en fristående gymnasieskola skall
            förklaras berättigad till bidrag måste därför övervägas om den
            aktuella skolan kan ge den bredd och kvalitet i utbildningen som
            fordras för att motsvara den i den kommunala gymnasieskolan samt
            ge möjlighet till allsidig social fostran. Vidare skall en skattning
            göras av omfattningen av den effekt som den fristående gymnasieskolan
            kommer att få på den kommunala gymnasieskolan i närområdet. I
            det senare fallet fäster regeringen stor vikt vid den bedömning
            som görs på kommunal nivå. Varje gymnasieskola, kommunal eller
            fristående, innebär ett relativt stort kommunalt åtagande. Det
            är därför viktigt att överväga vilka effekter beviljandet av offentligt
            stöd till en fristående gymnasieskola medför för eleverna i det
            övriga skolväsendet i kommunen eller regionen.
          </note>
          <note n="11e89e7d">
            Ulf Melin redogör i sin interpellation för de olika turerna i
            ett aktuellt ärende. Uppsala kommun tillstyrkte i mars 1994 att
            Livets Ords Kristna Gymnasium skulle erhålla offentligt stöd.
            Länsstyrelsen i Uppsala län gjorde detsamma i yttranden den 9
            maj och den 27 september 1994. Ansökningen avsåg då ett beräknat
            elevantal av 180 vid fullt utbyggd organisation. Under den fortsatta
            ärendeberedningen ändrade huvudmannen - i en komplettering 1995
            - det beräknade elevantalet till 360. Det är alltså inte fråga
            om någon ny ansökning utan om en och samma ansökning men med ändrade
            förutsättningar. Skolverket tillstyrkte ansökningen den 10 mars
            1995. Det fördubblade elevantalet gav väsentligt ändrade förutsättningar
            varför länsstyrelsen och kommunen gavs möjlighet att avge nytt
            yttrande.
          </note>
          <note n="428f40c2">
            I sitt nya yttrande i maj 1995 avstyrkte Uppsala kommun ansökningen.
            Länsstyrelsen däremot tillstyrkte ansökningen även denna gång.
          </note>
          <note n="ad5199c6">
            Regeringen har vid sitt beslut tagit hänsyn till den bedömning
            som kommunen gjort avseende de negativa konsekvenserna för det
            offentliga skolväsendet i kommunen.
          </note>
          <note n="fd9d4fa8">
            Huvudmannen för Livets Ords Kristna Gymnasium har nu lämnat in
            en ny ansökning som kom in till
          </note>
          <note n="23e05234">
            Skolverket den 28 november. Ansökningen är ännu inte överlämnad
            till regeringen för prövning. När så har skett kommer ärendet
            naturligtvis att prövas i enlighet med gällande lagstiftning.
          </note>
          <note n="54e2e7c7">
            Jag vill avslutningsvis nämna att en av regeringen tillsatt utredare
            nyligen har redovisat förslag till framtida reglering för fristående
            gymnasieskolor.
          </note>
          <note n="68c6e97c">
            Förslaget innehåller förslag till ändringar bl.a. vad gäller
            ordningen för beslut och ansvarsfördelningen mellan olika aktörer
            men också förslag om vad som särskilt bör beaktas när det gäller
            prövning av fristående gymnasieskolor. Förslaget innebär en skärpning
            i förhållande till nuvarande regler. Förslaget är nu på remiss
            för synpunkter. Regeringen avser att på detta underlag lämna förslag
            i frågan till riksdagen, vilket beräknas ske under våren 1996.
          </note>
          <note n="a9458595">
            Anf. 33 ULF MELIN (m)
          </note>
          <note n="e0889844">
            Fru talman! Fru statsråd! Först vill jag klargöra att jag delar
            statsrådets uppfattning i svaret när det gäller att man skall
            leva upp till gällande skollag och läroplan, oavsett om en fristående
            skola blir godkänd eller inte. Det är, såvitt jag vet, regler
            som den tidigare borgerliga regeringen införde.
          </note>
          <note n="15ab7b4b">
            Jag vill också ge en eloge till skolministern för ett utförligt
            svar. Det tycker jag är bra. Det är också bra att man har lyft
            fram vilka kriterier som skall ställas för att en fristående skola
            skall godkännas.
          </note>
          <note n="d245fca8">
            Om vi nu är överens om att skolan skall följa gällande läroplan
            och skollag för att erhålla offentliga medel, skall Livets Ords
            Kristna Gymnasium, enligt min mening, bli godkänd av regeringen
            och därmed också erhålla offentliga medel.
          </note>
          <note n="2236cbc1">
            Skolan har haft sin verksamhet i gång sedan hösten 1991. Undervisningen
            har helt bedrivits med egna medel, trots att Uppsala kommun får
            statsbidrag för den del som staten skall betala ut när det gäller
            gymnasiedelen. Skolverket har haft tillsynsansvar för skolan sedan
            hösten 1993 och har haft uppfattningen att skolan följer både
            läroplan och skollag.
          </note>
          <note n="e692f72d">
            Kommunen, länsstyrelsen och Skolverket har tidigare varit överens
            om att tillstyrka skolans ansökan om bidrag för maximalt 180 elever.
            I dag har skolan
          </note>
          <note n="0e7882e7">
            96 elever. Länsstyrelsen och Skolverket har också tillstyrkt
            en ansökan om en utökning till 360 elever under en tioårsperiod.
            Den senare ansökan har Uppsala kommun sagt nej till, som skolministern
            säger i sitt svar.
          </note>
          <note n="bb0197d0">
            Enligt min uppfattning har regeringen i avslaget på ansökan felaktigt
            hänvisat till Uppsala kommuns nej till en utökning från 180 till
            360 elever. Jag tycker att regeringen mycket väl kunde ha sagt
            ja till ansökan avseende de 180 eleverna. Men om man nu av andra
            skäl inte vill att skolan skall utöka sin verksamhet, skulle man
            då ha sagt nej till de 360? Jag tycker att skolministern blandar
            ihop korten. Det är tydligen bekvämare att använda Uppsala kommuns
            beslut i regeringens motivering till att man säger nej. Det kanske
            hade varit mer renhårigt att säga att regeringen inte gillar en
            konfessionell skola som drivs av Livets
          </note>
          <note n="2e24aa1e">
            Ord, framför allt mot bakgrund av att Livets Ord i sin ansökan
            om en utökning från 180 till 360 elever framhöll att detta var
            förhandlingsbart och kunde diskuteras. Om det skulle ha varit
            fråga om ett missförstånd kunde man ha rett ut detta med litet
            god vilja.
          </note>
          <note n="012ab783">
            Såvitt jag förstår var det också en bilaga till beslutet, där
            Livets Ord skrev till länsstyrelsen att man mycket väl kunde stanna
            vid 180 elever. Det hade regeringen också kunnat bejaka i sitt
            svar.
          </note>
          <note n="cef234c7">
            I statsrådets svar, s. 3, står det att man lägger stor vikt vid
            den kommunala bedömningen. Men Uppsala kommun har faktiskt sagt
            ja till 180 elever.
          </note>
          <note n="f2072295">
            Skolministern lyfte tydligt fram detta med grundläggande värderingar,
            som jag tidigare nämnde, att utbildningen skall vara saklig och
            allsidig, att regeringen inte förhåller sig okritisk till skolor
            med konfessionell inriktning och att skolan skall vara öppen för
            alla osv. Det är värderingar som jag instämmer i.
          </note>
          <note n="32654169">
            Jag vill ställa en konkret fråga till Ylva Johansson:
          </note>
          <note n="c8cd6642">
            Anser regeringen att Livets Ords skola inte uppfyller dessa mål?
            Den frågan tycker jag att Ylva Johansson skall svara på här i
            debatten.
          </note>
          <note n="3cb96184">
            Socialdemokraterna talar väldigt ofta om att fristående skolor
            är segregerande, att de kan välja elever osv. I det här fallet
            är faktiskt regeringens agerande kontraproduktivt, därför att
            regeringen skapar ju skolor som måste ha ganska höga elevavgifter,
            eftersom de inte får några offentliga medel. Bara av det skälet
            borde man kanske ta sig en funderare på om man tycker att avslaget
            är rimligt.
          </note>
          <note n="2b424557">
            I slutet av sitt svar hänvisade Ylva Johansson till att Livets
            Ord har kommit in med en ny ansökan, där man håller sig till den
            ursprungliga ansökan om 180
          </note>
          <note n="437552bd">
            årselevplatser. Om det råder ett missförstånd på grund av att
            regeringen och Livets Ord har talat olika språk, är detta ett
            utmärkt tillfälle att råda bot på missförståndet. I så fall bör
            det vara ren formalia för regeringen att fatta ett positivt beslut,
            eftersom kommunen, länsstyrelsen och Skolverket är överens om
            att
          </note>
          <note n="599125ee">
            Livets Ord kan bedriva gymnasieskola med 180 elever. Kan jag
            då utgå från att regeringen kommer att behandla den ansökan positivt?
            Om det hela är rätt uppfattat skulle jag vilja ställa den frågan
            till skolministern.
          </note>
          <note n="7f8a9bb4">
            Statsrådet avslutade med att kort redovisa Solveig
          </note>
          <note n="82a8bd38">
            Paulssons utredning om den framtida regleringen för fristående
            gymnasieskolor och att reglerna skall skärpas. Vari består den
            skärpningen? Planerar man för friskolor, precis som på grundskolenivå,
            att införa ett kommunalt veto, trots att utredningen visar på
            de positiva effekter som dessa skolor haft för elever, kommuner
            och för utvecklingen inom den offentliga skolan?
          </note>
          <note n="bfad9ea5">
            Regeringen fattar beslut om bidrag till gymnasieskolan och lägger
            fram förslag till Skolverket. Anser
          </note>
          <note n="5215f69b">
            Ylva Johansson att Skolverket borde ha hårdare nypor än regeringen?
          </note>
          <note n="869a42ef">
            Anf. 34 INGER DAVIDSON (kds)
          </note>
          <note n="f9af3ca0">
            Fru talman! Frågan om hur fristående skolor behandlas har oerhört
            stor principiell betydelse. Den visar väldigt tydligt vilken tilltro
            regeringen har till enskilda medborgares förmåga att själva fatta
            viktiga beslut som berör de egna familjerna.
          </note>
          <note n="f2357086">
            Vi vet att åsikterna om friskolan går isär inom regeringspartiet.
            Därför var det väldigt spännande att lyssna på de första uttalandena
            av statsrådet. Jag ville nämligen lyssna in signalerna om vilket
            håll detta skulle gå åt. Efter att tidigare ha visat en, som jag
            tycker, något trevande och ganska positiv inställning har det
            blivit alltmer tydligt att skolministern nu kan räknas till den
            falang inom socialdemokratin som inte ser fristående skolor med
            blida ögon.
          </note>
          <note n="02a45066">
            För det första kom uppgörelsen med Centerpartiet i våras. Den
            har redan i vissa fall och kommer i andra fall att försämra villkoren
            för många fristående skolor.
          </note>
          <note n="06d2282d">
            För det andra har utredningar tillsatts, båda med snäva direktiv
            och med mycket kort tid att arbeta.
          </note>
          <note n="66672425">
            Båda utredningarna föreslår ytterligare skärpningar och åtstramningar
            för friskolorna.
          </note>
          <note n="37abd1d4">
            Var tredje ordförande i skolstyrelser och utbildningsnämnder
            räknar med mindre bidrag till friskolorna, om utredningsförslagen
            blir verklighet, enligt en enkät som Kommunaktuellt har genomfört.
          </note>
          <note n="4a95dac9">
            Beslutet som vi diskuterar i dag, att inte bevilja
          </note>
          <note n="289f0098">
            Livets Ords Kristna Gymnasium offentligt stöd, kan ses som ett
            led i den nya politiken.
          </note>
          <note n="eeb430b2">
            Jag tycker också att det är bra att skolministern ägnar en stor
            del av sitt svar åt att beskriva vilka regler som gäller för att
            fristående skolor skall få offentligt stöd. Det finns krav - krav
            när det gäller kunskaper och färdigheter, öppenhet och insyn,
            undervisningens saklighet och allsidighet och att verksamheten
            skall utformas i enlighet med grundläggande demokratiska värderingar.
            Det är oerhört väsentliga krav.
          </note>
          <note n="21cff6a6">
            Ibland låter det nämligen i debatten som om det varken finns
            några krav eller att det utövas tillsyn som går ut på att pröva
            om skolorna lever upp till kraven.
          </note>
          <note n="72469427">
            Självfallet skall samma krav ställas på konfessionella skolor
            som på alla andra, och det görs också.
          </note>
          <note n="09c9ba83">
            Men nu har jag inte fått uppfattningen att regeringens nej till
            offentligt stöd i det här fallet beror på att skolan inte har
            levt upp till de grundläggande kraven.
          </note>
          <note n="f8913f9b">
            Orsaken är, enligt regeringsbeslutet, att Uppsala kommun avstyrkt
            en utökning av elevantalet vid skolan från ca 90, som man har
            i dag, till 360 elever under en tioårsperiod. En utökning till
            180 elever har kommunen däremot tillstyrkt tidigare.
          </note>
          <note n="ab71a6b7">
            I en skrivelse till länsstyrelsen har rektorn för skolan meddelat
            att hon är beredd att inhibera utökningen av antalet elever, om
            kommunen skulle anse att så många elever medför problem för den
            egna verksamheten.
          </note>
          <note n="91d3afbf">
            Därför vill jag helt enkelt fråga: Är skolministern, utifrån
            det underlag som vi har i frågan i dag, beredd att tillstyrka
            att Livets Ords Kristna Gymnasium i
          </note>
          <note n="c4f1abe2">
            Uppsala får offentlig stöd, om skolan kan komma överens med kommunen
            när det gäller elevantalet?
          </note>
          <note n="7563dc31">
            Anf. 35 Statsrådet YLVA JOHANSSON (s)
          </note>
          <note n="7bdfa7e2">
            Fru talman! Låt mig reda ut en del saker när det gäller regeringens
            möjligheter att ge en fristående gymnasieskola rätt till offentligt
            stöd. Det är inte så att man har någon ovillkorlig rätt till detta
            enligt lagstiftningen. Däremot är det så att regeringen inte får
            ge en sådan rätt, om det kan antas få påtagliga negativa effekter
            för det kommunala skolväsendet.
          </note>
          <note n="7f09aca7">
            Därför har regeringen också att ta ställning till den konkreta
            ansökan som finns inlämnad. När en skola en gång är beviljad rätt
            till offentligt stöd är det inte fråga om någon reglering av antalet
            elever i den skolan. Den frågan är aktuell enbart vid det tillfälle
            då regeringen gör sin bedömning. Det är det antal som man då anger
            som utgör grunden för de olika yttranden som regeringen har som
            underlag för sitt beslut.
          </note>
          <note n="7eb4d5dd">
            Det är inte så att man förhandlar om antalet elevplatser. Både
            Ulf Melin och Inger Davidson vet väl att någon sådan reglering
            inte existerar när det gäller stöd till fristående gymnasieskolor.
          </note>
          <note n="e21ab8c9">
            Varje gymnasieskola är ett mycket stort kommunalt åtagande. Man
            skall se till att man kan upprätthålla en ganska stor organisation,
            som ju är nödvändig för att gymnasieskolan skall kunna ge ett
            allsidigt utbud av utbildningar och även erbjuda en bred allsidig
            social fostran. Man måste också kunna upprätthålla denna organisation
            med varierande stora ungdomskullar. Man kan inte anpassa organisationen
            för varje år. Det är därför som det redan i dag finns en lagstiftning
            - som den borgerliga regeringen var ansvarig för
          </note>
          <note n="e2fe6f92">
            - som innebär att regeringen har att göra dessa bedömningar och
            att göra en bedömning av kvaliteten.
          </note>
          <note n="eed2629a">
            I kvalitetshänseende har regeringen ingen anledning att göra
            någon annan bedömning än den som
          </note>
          <note n="ccfd1ce5">
            Skolverket gör. Skolverket är den myndighet som har till uppgift
            att göra denna bedömning.
          </note>
          <note n="c9d6abaf">
            Ulf Melin frågade mig om regeringen anser att Livets Ord uppfyller
            de kvalitetskriterier som ställs och insinuerar att regeringen
            egentligen har en mycket ogin inställning till Livets Ord och
            av den anledningen inte har beviljat den konkreta ansökan.
          </note>
          <note n="b2ea7e5c">
            Som jag sade har regeringen ingen anledning att göra någon annan
            kvalitetsbedömning än den som
          </note>
          <note n="662f2b91">
            Skolverket gör. Vid samma regeringssammanträde som regeringen
            avslog ansökan om rätt till offentligt stöd för Livets Ords skola
            i Uppsala, tillstyrkte regeringen rätt till offentligt stöd för
            Kristet Center Syds kristna gymnasium i Höör, som också står Livets
            Ord nära.
          </note>
          <note n="c0202486">
            Jag tycker också att det är ett något märkligt resonemang som
            Ulf Melin för när han säger att det är värre om man måste ta ut
            höga elevavgifter när man driver verksamheten, för det får en
            segregerande effekt, och att det väl vore bättre om man gav skolan
            rätt till offentligt stöd.
          </note>
          <note n="08fbb416">
            Så kan man förstås alltid resonera. Men regeringen har i de här
            fallen enligt lagstiftningen, och jag delar den uppfattningen,
            att ta hänsyn till ett något vidare perspektiv än det som gäller
            för de elever som just då går i en gymnasieskola som inte har
            rätt till offentligt stöd. Man måste göra en bedömning som gäller
            andra elever i kommunen eller i regionen just därför att gymnasieskolan
            är ett så pass stort åtagande.
          </note>
          <note n="abbb4aa2">
            Jag vill understryka, fru talman, att regeringen inte har behandlat
            någon ansökan från Livets Ords Kristna
          </note>
          <note n="46c9ae00">
            Gymnasium i Uppsala som gäller 180 elever. Regeringen har behandlat
            en ansökan och den gällde, när den kom till regeringen, 360 elever.
            Det är den som regeringen har tagit ställning till. Något annat
            har regeringen inte tagit ställning till.
          </note>
          <note n="46f00f2c">
            Jag vill också säga till Inger Davidson, som vill göra tolkningen
            att regeringen har en ogin inställning till människors möjlighet
            att själva välja sin utbildning. Det är faktiskt inte så Inger
            Davidson. Som
          </note>
          <note n="67ef013f">
            Inger Davidson själv vet, och som jag har sagt flera gånger,
            är en ny gymnasieskola ett stort beslut, vare sig den är kommunal
            eller fristående. Varje sådant beslut kommer att få effekter utanför
            den konkreta skolan. Skall människor ha en reell valmöjlighet
            måste man ta hänsyn till helheten och inte bara se på en skola
            i taget.
          </note>
          <note n="83753837">
            Jag vill också, även om detta leder något utanför det interpellationsdebatten
            egentligen handlar om, kommentera det Inger Davidson säger om
            att regeringen har en ogin inställning till fristående skolor,
            eftersom man genom lagstiftning tänker föreslå en lägre garanterad
            nivå än den som hittills har gällt. Jag tycker att det är en något
            märklig slutsats. Om man, som utredningen nu har gjort, föreslår
            likvärdiga villkor, att en fristående skola skall tilldelas resurser
            enligt samma principer och på samma villkor som en kommunal skola,
            är det en ogin inställning mot fristående skolor, Inger Davidson?
          </note>
          <note n="003d152d">
            Vad är det då man begär? Är det bättre resurser än de kommunala
            skolorna har? Det är vad vissa fristående skolor har haft med
            den tidigare regleringen. Det vill jag och regeringen ändra på.
            Jag finner det stötande när en fristående skola kan skaffa sig
            mer resurser än en jämförbar kommunal skola.
          </note>
          <note n="1c8d52f9">
            Anf. 36 ULF MELIN (m)
          </note>
          <note n="8567e3e5">
            Fru talman! Skolministern säger att fristående skolor har varit
            överkompenserade, Vad har hon för grund för detta? Både Inger
            Davidson och jag satt med i Friskolekommittén, och där kunde man
            inte påvisa att de fristående skolorna i något fall har varit
            överkompenserade. Men ministern har chans till en replik till,
            så det kanske finns möjlighet att svara på den frågan.
          </note>
          <note n="a79db7fc">
            Jag har en känsla av att skolministern kryper undan när det gäller
            Livets Ords kristna gymnasieskola, att man trots allt hänvisar
            till ytterligare en kompletterande ansökan för att säga nej. I
            och med att länsstyrelsens beslut, kommunens beslut och Skolverkets
            beslut var med tycker jag faktiskt att man kunde ha ordnat till
            det så att man behandlade den ansökan som gällde 180 platser och
            sade nej till de 360, för båda ansökningarna borde i rimlighetens
            namn ha varit med vid det regeringssammanträdet, om jag har förstått
            det hela rätt.
          </note>
          <note n="fff5ef7e">
            Men jag tolkar ändå Ylva Johanssons replik på det sättet, att
            om Skolverket har gjort bedömningen att
          </note>
          <note n="4841877d">
            Livets Ords Kristna Gymnasium uppfyller de kriterier som skall
            gälla för bidrag, bör också regeringen säga ja till de 180 platserna,
            för dem har faktiskt länsstyrelsen, kommunen och Skolverket tidigare
            sagt ja till.
          </note>
          <note n="be0ff7fe">
            Sedan är jag litet nyfiken på om jag kunde få någon kommentar
            från skolministern när det gäller just
          </note>
          <note n="4f9cf4f9">
            Solveig Paulssons utredning. Man hänvisar i slutet av svaret
            till denna och säger att reglerna kommer att skärpas. Då vill
            jag fråga: Vilka regler är det som kommer att skärpas? Är det
            ytterst kommunen som kommer att avgöra om elever skall kunna gå
            i en fristående gymnasieskola eller inte, oavsett hur stort både
            elev- och föräldratryck är till en sådan eventuell skola?
          </note>
          <note n="36e5ac2e">
            Jag skulle också vilja ställa en fråga i och med att man nu kommer
            att skärpa reglerna. I dag ligger det på regeringen att bevilja
            fristående skolor på gymnasienivå offentligt stöd. Kommer Skolverket,
            som uppenbarligen skall få den uppgiften i stället - vilket jag
            i och för sig tycker är riktigt - att få direktiv om att man skall
            försöka bromsa utvecklingen av de fristående gymnasieskolorna?
            Jag tror att många är nyfikna på att få ett svar på den frågan.
          </note>
          <note n="15b5d881">
            Anf. 37 INGER DAVIDSON (kds)
          </note>
          <note n="0cc843d4">
            Fru talman! Vi skulle behöva ha en egen debatt om friskolor i
            allmänhet. Jag vet inte om jag hinner det på tre minuter. Men
            att säga att det förslag som utredningen har lagt fram är bättre
            vågar jag hävda är fel.
          </note>
          <note n="cdcf53ce">
            Kommunen skall först avgöra om skolan behövs eller inte och sedan
            skall man förhandla från fall till fall. Med den historiska erfarenhet
            vi har av hur det går till i dag även i mindre förhandlingar och
            hur mycket friskolorna är i underläge i förhållande till kommunens
            tjänstemän kan man dra vissa slutsatser om framtiden.
          </note>
          <note n="cb1cf331">
            En skola skall naturligtvis inte tillstyrkas om den får påtagliga
            negativa effekter för kommunen, säger statsrådet. Så måste det
            vara. Men det finns delade meningar också i det här fallet.
          </note>
          <note n="a396506f">
            Kommunen säger nej till 360 elever och säger att det får påtagliga
            negativa effekter. Länsstyrelsen, som brukar betecknas som regeringens
            förlängda arm, säger tvärtom att de här 360 platserna skulle behövas,
            därför att befolkningsunderlaget växer. Man ser framför sig kullar
            av just 16-åringar de närmaste åren, och kommunen kommer att få
            problem att bereda alla plats i gymnasiet. Man för ett mycket
            positivt resonemang. Även där kan man ha olika åsikter om hur
            läget är just i Uppsala.
          </note>
          <note n="a9bde463">
            Men om vi bortser från det och går in på debatten om varför denna
            avstyrkan föreligger, vill jag hävda att man har svårt att se
            att det handlar om de här platserna. Det finns som sagt delade
            meningar. Kommunen tycker att 180 platser är okej, men alltihop
            avslås.
          </note>
          <note n="30b7fd9a">
            Skolverket har gjort bedömningen att skolan skall godkännas.
            Den har varit föremål för tillsyn. Från länsstyrelsen säger man
            att detta är okej, och från kommunen säger man att 180 platser
            är okej. Jag vill ställa en fråga igen, eftersom jag inte fick
            något svar på den. Antag att det nu är så som statsrådet säger,
            att det inte hade gått att förhandla och visa litet välvilja därför
            att man bara kan ta hänsyn till att det står 360 i den ansökan
            som föreligger. Kan statsrådet i det läget lova att, om det kommer
            in en likadan ansökan och underlaget i övrigt fortfarande ser
            ut som det gör, det kommer att tillstyrkas att skolan får offentligt
            stöd?
          </note>
          <note n="28c3c935">
            Anf. 38 Statsrådet YLVA JOHANSSON (s)
          </note>
          <note n="ac495c38">
            Fru talman! Låt mig ta den senaste frågan först.
          </note>
          <note n="2ecbdc7a">
            Jag kan självfallet inte föregripa regeringens ställningstagande
            till en ansökan som ännu inte har inkommit till regeringen, som
            inte är behandlad av
          </note>
          <note n="194ee2a0">
            Skolverket och som inte har genomgått det beredningsarbete som
            krävs. Det är ju inte heller så att regeringen har tagit ställning
            till den tidigare ansökan som gällde 180 elever, eftersom den
            ändrades till att gälla 360 elever.
          </note>
          <note n="cb13dc46">
            Det blir en ny process som får ta vid, och jag kan försäkra Inger
            Davidson om att regeringen i den processen kommer att följa den
            lagstiftning som finns.
          </note>
          <note n="31872d9c">
            Regeringen har att göra en bedömning när det gäller kvalitet,
            tillgänglighet och effekter på det övriga skolväsendet. Som jag
            tidigare har sagt har regeringen när det gäller kvaliteten ingen
            anledning att göra någon annan bedömning än Skolverket, som är
            den myndighet som har till uppgift att göra den värderingen.
          </note>
          <note n="e5201b79">
            När det gäller effekter på det övriga skolväsendet skall regeringen
            enligt lagtexten göra en bedömning och regeringen får inte ge
            offentligt stöd till en skola som kan ge påtagligt negativa effekter
            för det övriga skolväsendet. Detta är självfallet en inte alldeles
            enkel avvägning och det finns, vilket också har framkommit här
            i debatten, olika meningar om vad som är påtagliga negativa effekter
            och på vilken grund detta skall bedömas. Men det är regeringen
            som gör denna bedömning, och jag vill starkt tillbakavisa påståendet
            att regeringen skulle ha några andra, hemliga bedömningsgrunder
            för denna konkreta ansökan till skillnad från andra ansökningar.
          </note>
          <note n="88cfc586">
            Som jag tidigare har sagt har regeringen beviljat rätt till offentligt
            stöd för en annan fristående gymnasieskola som står Livets Ord
            nära.
          </note>
          <note n="e3da0e0d">
            Regeringen har vid alla tillfällen som ansökningar från fristående
            gymnasieskolor hanterats tillmätt kommunernas yttranden mycket
            stor vikt.
          </note>
          <note n="7a11f373">
            Till Ulf Melin vill jag säga något om vad som kan tänkas komma
            i framtiden vad gäller fristående gymnasieskolor. Denna fråga
            är nu föremål för remissbehandling, och först därefter kommer
            regeringen att ta ställning till den. Jag vill ändå säga några
            saker. Om beslutet kommer att innebära att det är Skolverket som
            i framtiden skall hantera ansökningarna också från fristående
            gymnasieskolor är det självfallet så att
          </note>
          <note n="856d27ed">
            Skolverket inte styrs av några hemliga direktiv. Skolverket har
            i sådana fall att följa den lagstiftning som då gäller med stöd
            av de förarbeten som finns för denna lagstiftning. Det är den
            processen som nu är i gång. Vi har ett utredningsförslag och frågan
            är ute på remissbehandling. Detta är ett led i de förarbeten och
            den lagtext som eventuellt skall styra Skolverkets bedömningar
            så småningom.
          </note>
          <note n="55f5fb1b">
            Anf. 39 ULF MELIN (m)
          </note>
          <note n="3c4aa5db">
            Fru talman! Först vill jag back to basics och säga att när det
            gäller Livets Ord är jag ganska övertygad om att Skolverket kommer
            att säga ja till den förnyade ansökan om att få ta in 60 elever
            och ha 180 årselevplatser i skolan. Länsstyrelsen kommer sannolikt
            också att säga ja till den ansökan. Utifrån det som skolministern
            sagt i denna debatt kan man förvänta sig att regeringen i enlighet
            med de här kommentarerna också lär säga ja till bidrag till skolan.
            Om man skall försöka hitta några påtagliga negativa effekter av
            60
          </note>
          <note n="ceb8d3c1">
            elever i en kommun av Uppsalas storlek, där man gissningsvis
            tar in 2 000-3 000 elever per år, gör man nog en rejäl kullerbytta.
          </note>
          <note n="46dda650">
            I svaret som gäller de fristående gymnasieskolorna hänvisar Ylva
            Johansson till utredningen och skriver att förslaget innebär en
            skärpning i förhållande till nuvarande regler. Eftersom detta
            finns med i svaret har regeringen förmodligen funderat litet grand
            på om förslagen går i den riktning som regeringen vill. I så fall
            undrar jag vad dessa skärpningar består av.
          </note>
          <note n="722d50fc">
            Som framhålls i utredningen har de fristående gymnasieskolorna
            haft positiva effekter. Låt mig bara ta ett exempel som gäller
            industriprogrammen, där det har varit svårt att rekrytera elever
            till den offentliga gymnasieskolan. Man har lyckats väldigt bra
            med karaktärsämnet för industriprogrammen och med att kombinera
            detta med de teoretiska ämnen som är karaktärsämnen på de teoretiska
            programmen. Söktalet har varit väldigt bra, och man har lyckats
            väldigt bra med att bedriva och förmedla en bra undervisning.
          </note>
          <note n="c7ec2b10">
            Man har också lyckats se till att eleverna får sin APU, dvs.
            sin arbetsplatsförlagda utbildning. Både ministern och jag vet
            att det finns problem med att få ut många elever i den verksamheten.
          </note>
          <note n="8ddefc94">
            Jag tycker att det är olyckligt om man funderar på att skärpa
            reglerna för denna typ av skolor. Då är man dogmatisk och inte
            ett dugg pragmatisk, vilket man kanske borde vara åtminstone för
            elevernas skull. Jag hoppas verkligen att Ylva Johansson tänker
            till både en och två gånger när det gäller den här frågan.
          </note>
          <note n="07a28f9a">
            Anf. 40 INGER DAVIDSON (kds)
          </note>
          <note n="3cdc1990">
            Fru talman! Ylva Johansson får ursäkta om jag i den här debatten
            visar att jag menar att socialdemokratin har haft en oerhört njugg
            och ogin inställning till föräldrars möjlighet att välja skola
            och även barnomsorg. Ylva Johansson har ju inte varit med i partiet
            så länge, men hon borde ändå ha följt debatten som har förts under
            alla dessa år och som har gått ut på att hämma denna utveckling
            så mycket som möjligt i stället för att främja den.
          </note>
          <note n="966f3f50">
            Jag kan nämna föräldrarätten i Europakonventionen som exempel.
            Sverige har haft ett undantag, därför att Socialdemokraterna har
            motsatt sig att skriva under detta. På ett initiativ av Kristdemokraterna
            har denna rätt nu inkorporerats med svensk lag från den
          </note>
          <note n="3a5cb125">
            1 januari 1995 - men det satt oerhört hårt åt. Jag vill gärna
            läsa en liten bit ur Europakonventionen som nu är svensk lag.
            Det står: Ingen må förvägras rätten till undervisning. Vid utövandet
            av den verksamhet staten kan påtaga sig i fråga om uppfostran
            och undervisning skall staten respektera föräldrarnas rätt att
            tillförsäkra sina barn en uppfostran och undervisning som står
            i överensstämmelse med föräldrarnas religiösa och filosofiska
            övertygelse.
          </note>
          <note n="82b30948">
            Nu har Ylva Johansson klart deklarerat att när
          </note>
          <note n="7aadf1ca">
            Skolverket har gjort sin bedömning - den kommer alltså att göras
            igen - kommer regeringen att följa denna bedömning. Det finns
            ingen anledning att tro att man skulle ändra sig, eftersom man
            hittills inte har hittat någonting som strider mot de grundläggande
            kraven. Jag utgår också ifrån att det blir ett positivt besked.
          </note>
          <note n="de7f810f">
            Anf. 41 Statsrådet YLVA JOHANSSON (s)
          </note>
          <note n="9a9eab60">
            Fru talman! Jag är litet oroad över den inställning som Ulf Melin
            ger uttryck för. Han säger att han är ganska säker på att Skolverket
            kommer att vara positivt, och att kommunen och länsstyrelsen också
            kommer att vara det. Jag tycker inte att det är någon särskilt
            bra inställning till en ärendehantering. Det är inte den inställning
            som regeringen har.
          </note>
          <note n="8da608a7">
            Ärendet följer sin vanliga gång. Skolverket har att göra sin
            bedömning och kommunerna och Länsstyrelsen sina bedömningar. Först
            därefter gör regeringen sin samlade bedömning. Detta är också
            ett svar till
          </note>
          <note n="b8b9cb5f">
            Inger Davidson. Det är inte enbart Skolverkets yttrande som ligger
            till grund för regeringens bedömningar.
          </note>
          <note n="e75cba2b">
            Skolverket har att yttra sig i kvalitetshänseende. Andra saker
            som regeringen är skyldig att ta hänsyn till i behandlingen av
            ärendet har andra att yttra sig över.
          </note>
          <note n="703ae02c">
            Dessa kommer att påverka och ligga till grund för regeringens
            ställningstagande den dag det blir aktuellt och ansökan överlämnas
            till oss.
          </note>
          <note n="49dfb891">
            Jag tycker också att det är litet märkligt att dra in frågan
            om industrigymnasiet i diskussionen. Om vi nu skall göra det vet
            Ulf Melin också att det finns en särskild arbetsgrupp som tittar
            på just industriutbildningen och de problem som finns på många
            håll, men också de många positiva exempel som finns. Det är inte
            så att de positiva exemplen enbart finns i fristående skolor och
            de negativa enbart i kommunala, utan det finns en variation.
          </note>
          <note n="d00fde1e">
            Inger Davidson beskyller mig och mitt parti för en ogin inställning
            till fristående skolor. Men det beror på vad man menar med en
            ogin inställning. Jag och mitt parti anser att det bör råda likvärdiga
            villkor mellan en fristående skola och en kommunal skola för de
            elever som väljer att gå i en fristående skola eller i en kommunal
            skola, så att eleverna tillförsäkras likvärdiga villkor. Om man
            däremot anser att det är en ogin inställning om man inte vill
            främja fristående skolor på kommunala skolors bekostnad och genom
            mer fördelaktiga villkor, då har vi en ogin inställning.
          </note>
          <note n="278d607f">
            Då tycker jag att det också är en något märklig definition av
            vad begreppet ogin är för något.
          </note>
          <note n="dc41d182">
            Jag vill också gärna säga att anledningen till att jag också
            i mitt svar så noga betonar kvalitetskraven är naturligtvis att
            jag liksom säkert många andra skolpolitiker möts av oroväckande
            uppgifter från enskilda personer som gäller vissa konfessionella
            skolor. Mot den bakgrunden är det oerhört viktigt att vi har ett
            regelsystem och att vi har rutiner och praxis, så att vi på en
            säker grund kan fatta beslut och göra bedömningar om huruvida
            kvalitetskraven uppfylls eller inte.
          </note>
          <note n="2835c4fc">
            Det får inte råda någon osäkerhet om detta. Och det är
          </note>
          <note n="6dd7eb91">
            Skolverkets uppgift att göra den bedömningen utifrån de regler
            som finns.
          </note>
          <note n="f1c3d305">
            I den aktuella utredningen, då Solveig Påhlsson var utredare,
            för man en diskussion, särskilt mot bakgrund av den kritik som
            har framförts mot vissa konfessionella skolor, om hur det skulle
            vara möjligt att skapa ett något säkrare regelsystem just för
            att man med så stor säkerhet som möjligt skall kunna göra bedömningen
            huruvida skolorna uppfyller kvalitetskraven. Det är det absolut
            viktigaste för den enskilda eleven, och det måste vara den enskilda
            elevens skolgång som skall stå i främsta rummet.
          </note>
          <note n="5f216cbc">
            Överläggningen var härmed avslutad.
          </note>
          <note n="92cffceb">
            11 § Hänvisning av ärende till utskott
          </note>
          <note n="10405a13">
            Föredrogs och hänvisades
          </note>
          <note n="6df61603">
            Skrivelse
          </note>
          <note n="f2fea390">
            1995/96:30 till utrikesutskottet
          </note>
          <note n="6bc1ab63">
            12 § Förnyad bordläggning
          </note>
          <note n="ee78986d">
            Föredrogs men bordlades åter
          </note>
          <note n="eaf1d3ae">
            Lagutskottets betänkanden 1995/96:LU4 och LU14
          </note>
          <note n="182f2cb5">
            Utrikesutskottets betänkanden 1995/96:UU1 och UU9
          </note>
          <note n="1e776592">
            Socialförsäkringsutskottets betänkande 1995/96:SfU2
          </note>
          <note n="efb0a4b7">
            Trafikutskottets betänkanden 1995/96:TU5-TU7
          </note>
          <note n="88c43cca">
            Jordbruksutskottets betänkande 1995/96:JoU7
          </note>
          <note n="73f49f6e">
            Bostadsutskottets betänkanden 1995/96:BoU3 och
          </note>
          <note n="20b580fb">
            BoU4
          </note>
          <note n="7cfd134e">
            13 § Bordläggning
          </note>
          <note n="3bc6ebd9">
            Anmäldes och bordlades
          </note>
          <note n="52bf4bb8">
            Konstitutionsutskottets betänkanden
          </note>
          <note n="a2939af7">
            1995/96:KU14 Översyn av vissa arvodesbestämmelser inom riksdagsområdet
          </note>
          <note n="f4094bbf">
            1995/96:KU19 Lag om fortsatt giltighet av lagen om tillfälliga
            bestämmelser i fråga om tillstånd att sända lokalradio
          </note>
          <note n="227d68ea">
            Utrikesutskottets betänkande
          </note>
          <note n="159c35b7">
            1995/96:UU3 En ny myndighet för kontroll över krigsmateriel och
            andra strategiskt känsliga produkter
          </note>
          <note n="be693496">
            14 § Kammaren åtskildes kl. 14.13.
          </note>
          <note n="b61f42e7">
            Förhandlingarna leddes
          </note>
          <note n="13fffe05">
            av andre vice talmannen från sammanträdets början till 10 § anf.
            37 (delvis),
          </note>
          <note n="dfc2ef46">
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
